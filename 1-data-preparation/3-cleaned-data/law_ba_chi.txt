APĂNG MĂ 1: DÔM TƠDRONG HƠGĂT HƠBĬ
Tơdrong tơguăt ‘nhŏng oh lơ̆m pơlei   
1. Bơngai atŭm minh pơlei thoi lĕ ‘long minh dơnơm, thoi đak krong atŭm minh tu atŭm yak 
2. Năm tơ̆ bri hơnguăng kon bri atŭm xa, yâu ka tơ̆ đak 
3. Năm broch ƀa ba krao tơgŭm,  
4. Hnam ‘nao hơvơn băl chă bơ̆ pơjing. 
5. Ưh đei ƀa ba axong ƀa, ưh đei ƀoh ba axong ƀoh 
6. Tơdăm iŏk hơkăn ba tơra xik tơdrô 
7. Hơdruh oei klo đe tơgop phe ƀa 
8. Ưh ‘lơ̆ng hơkâu, pơlei âu pơlei to truh pơjôk, vang ơh 
9. Athei erih tơguăt, hơ iă dih băl 
10. Bơ̆ hnam gơh kơjăp, jang mir h\gơh xă 
11. Pơlei pơla gơh xơđơ̆ng, rim bơngai xô̆ xôn 
Xơnong dơnơm kơ kră pơlei   
1. Kră pơlei nhen tơm yupư tong anê̆ pơlei  
2. Thoi rông ưh đei xơnăm kră  
3. Thoi đak glung hlăng ro hơnơ̆ng,  
4. Nhen tơm ‘long hra kră ăh tu đak, nhen tơm jri jăng ăh kơ̆l bri tơm   
5. Nhen tơnuh unh hnam kơjung ưh laiyơ păt  
6. ‘Năr ưh kơ ‘nhĭp, măng tral ưh tep  
7. Tơdrong jang tih kră pơlei ưh pơdơh, tơdrong iĕ kră pơlei ưh hiơt nơ̆r,   đei năr chă văk  pơmơ̆r trong jang  
8. ‘Long unh ăn hơkăn ưh đei jơ rơvơn chă, đak ăn hơkăn ưh 
9. Kon tơdăm đe găh hlĕch truh tơgŭm, kon drăkăn đe găh 
10. Tơdrong et xa hăm tơdrô ge đunh xơnăm đe hơvơn 
11. Jĭ pơlŏ trŏ tơngiĕt đe pơtruh nơ̆r pai  
12. Jơ̆ng yak ưh jăng đei ‘long jra tơgŭm  
13. Măt ưh bang đe chơng trong, gĭl gŭl ưh jăng bơ̆n chơng ‘nhăk  
14. Jơhngơ̆m kue, pơhngol xơ̆l vơ̆l, đe xoi tơbeh kơpô rơmo  
15. Gơng kut găh hlĕch bơ̆n athei chrăh, gơng klao găh mơ̆t bơ̆n athei têm,  
16. Pơxat kok găm bơ̆n athei bơ̆ ăn,  
17. Đe kueng kơnâm rơgei noh bơ̆ um meo drŏ nglo,  
18. Bơngai rơgei kueng kơpơ̆ng bơ̆ um meo drăkăn   
19. Đe mơ̆ng atŭm minh đon, đe pơma atŭm minh nơ̆r   
20. Đon hlôh, kơ̆l băt vao  
21. Hơdruht ơdăm atŭm jơhngơ̆m   
22. Tơdrong đơ̆ng kră tam xa hơmrĕ, tơdrong đơ̆ng yă tam xa iŭ,  
23. Nhen thong đak Ayun ưh lai yơ hrơ̆, 
24. Nhen Amnăng Yang ưh lai yơ tang. 
Xơnong jang kơ kon pơlei  
1. Bơngai lơ̆m minh pơlei nhen hơdrei lơ̆m minh hơpuăl 
2. Nhen ‘long minh tơm, nhen đak krong minh kơtu 
3. ‘Nhot atŭm minh bri, ka atŭm minh glung 
4. Broch ƀa hơvơn băl atŭm jang 
5. Bơ̆ hnam krao băl năm koh ‘long tơ̆ bri 
Xơnơng pơyua kơ kon pơlei  
1. Mir đei vei đơ̆ng chăl ƀok tam gơh kơdâu,   
2. Teh đei vei lăng đơ̆ng chăl yă tam băt xa iŭ 
3. Rông đei bơ̆ đơ̆ng chăl yă ƀok dơnơm ‘nao rơneh,  
4. Ƀa tơ̆ mir rim bơngai gơh jơmŭl,  
5. Ka tơ̆ đak rim bơngai gơh yâu,  
6. Đak tơ̆ glung rim bơngai gơh văk  
7. Bri đei xut noh gơh chă iŏk đak xut,  
8. ‘Long bri tih hôi gơh koh iŏk bơ̆ hnam,  
9. Pơle bri kră găh hlĕch gơh iŏk bơ̆ drơh hnam,  
10. Phat bri găh pơmơ̆t gơh iŏk bơ̆ chơnĕng, 
11.  Gia hla kơjung gơh kăt bơ̆ bơbŭng hnam,  
12.  Kon bri tih tơ̆ bri tơm gơh hơnguăng rôp,  
13.  Kon bri iĕ gơh chă bĕt hơkap ‘leh,  
14.  Jang lơ xa tih, jang tŏ xĕt xa iĕ,  
15. Hlak tih ‘măn ăn kră pơlei găh hlĕch,  
16.  Hlak iĕ ‘măn ăn yă hơdro găh pơmơ̆t ,  
17.  Hơ ioh hlak ƀuh, bơngai jĭ hlak ƀâu phu 
18. Ưh đei bu gơh tơgar iŏk,  
Dôm pơkăp phak kiơ̆ khôi pơlei pơla  
1. Măt ưh kơ đei jei ưh kơ bơngai. 
2. Nơ̆r ưh kơ ang bang tam mă tih. 
3. Hăp nhen chêng huơ̆r hơgơ̆r hlôh. 
4. Nhen pơja kơtĕch kiĕng ƀơm kla chŭp.  
5. Nhen areng hiong greng. 
6. Nhen kŏ kăp kiĕng kơdih  
7. Nhen dơnơm ‘long păk.  
8. Nhen kŏ ‘meh xa pro tô̆.  
9. Hơnenh ruh păh đei păh ưh.   
10. Xư noh chă chuih ƀơ̆t âu chă jâu ƀơ̆t to.  
11. Bơngai mĕ pơtho ưh mơ̆ng, ƀă pơtho ưh chu. 
12. Pơtho hăp nhen ming chêng yoch 
13. Têm xư nhen têm xăng hơ̆l. 
14. Pơtho ưh mơ̆ng noh ăn hăp xa tăng. 
15. Akhan ưh kơ mơ̆ng noh ăn hăp et đak tăng  
16. Hăp ưh kơ xa noh athei pơxrăm.  
17. Hăp ưh kơ gơh et noh athei pơxrŭ.  
18. Hăp hơnhăm tơm jri tu đak.  
19. Hăp khĭn koh hloi ‘long hra ăh tu bri tơm.  
20. Hăp chuih drŏ nglo drăkăn đe.  
21. ‘Mẹ păi kông chông đak krong.  
22. Kla tơ̆ bri ưh kơ đei hơtŏ xư.  
23. Ưh kơ mơ̆ng nơ̆r kră.   
24. Hơnhăm pơlei pơla kueng ƀôt.  
25. Hăp nhen tơm pơle kră ưh kĕ gơ̆.   
26. Nhen đak brêng ưh kơ hlăng 
27. Nhen gơ̆r văng tơgơ̆, nhen plui ôm bŭk  
28. Nơ̆r ƀă pơtho hăp ưh kơ mơ̆ng 
29. Nơ̆r mĕ pơtho hăm ưh kơ băt 
30. ‘Nhĕm iĕ tăh lơ̆m kơđum iĕ 
31. ’Nhĕm tih tăh lơ̆m kơđum tih 
32. Tơdrong iĕ noh tơlang hơ iơch  
33. Tơdrong tih noh tơlang tih 
34. Mưh tơhĭl đơ̆ng kon pơlei kueng ƀôt. 
35. Athei tơlang mă hơtŏ hơdăh 
36. Drong iĕ pơkra hăm ier 
37. Drong tih pơkra hăm nhŭng.  
38. Yoch tih noh pơkra hăm kơpô rơmo. 
39. Pơrăm bơngai noh athei ‘mong kơting. 
40. Tôi ưh kĕ, pĕ ưh hlot mă hơrăng ưh chu. 
41. Ưh đei kơpô rơmo noh pơtăl hơkâu. 
42. Tơdrong pơm yoch tih duh athei pŭ kơdih  
43. Pơla xung hmă pat hăm tơmo krêl 
44. Pơla xăng jĭt pat hăm tơmo pông 
45. Kră kơpal pơđăp tơ̆ hơla tơblang thoi yơ mă hơdăh ƀlep. 
46. Kră pơlei pơklaih, pơlei pơla ưh kơ jô̆. 
Tơdrong yoch hơnhăm kră pơlei 
1. Bơngai chĕp kơ̆l pơlei nhen ‘long tơnơ̆ng tu đak 
2. Bơngai chĕp kơ̆l pơlei nhen tơm hra kơ̆l đak 
3. Hơnhăm bơngai chĕp kơ̆l pơlei noh yoch tih 
4. Jăm juă bơngai chĕp kơ̆l pơlei noh yoch hlăm 
5. Bơngai pơm yoch athei băt hnơi 
6. Bơngai pơm yoch athei băt ol bral 
7. Yoch athei hrŭ hăm minh pôm nhŭng 
8. Yoch athei hrŭ hăm 2 ge tơdrô  
9.  Yoch ol bral, kon kơne hlôi ƀuh, ge tơdrô hlôi tơkang 
10.  Đơ̆ng dang ei ưh đei bu gơh tơbăt tơdrong hlôi hloh  
11. Đơ̆ng dang ei ưh đei bu tơbăt tơdrong xo. 
Tơdrong yoch ưh chu kiơ̆ nơ̆r kră pơlei  
1. Đe xư noh drăkăn ưh kơ chu 
2. Đe xư noh drŏ nglo ưh ‘meh hlôh vao 
3. Đe xư khenh ưh chu hơnhăm jăl juă kră pơlei 
4. Đe xư ‘meh erih thoi đŏk hua tơ̆ ‘long  
5. Đe xư ‘meh erih thoi kơpô lơ̆m bri ưh đei khul 
6. Đe xư ‘meh erih thoi rơmo lơ̆m bri rơvơ̆ng kơ khul 
7. Tơ̆ng drŏ nglo pơm tơdrong âu 
8. Mưh drăkăn pơm tơlĕch tơdrong to 
9.  Noh tơdrong yoch đe xư athei pơkra yoch 
10. Noh tơdrong yoch đe athei hrŭ ‘mong 
11. Hăm minh pôm kơpô gưu xoi tơbeh 
12.  Hăm minh pôm nhŭng yŏng plang axong 
13.  Mưh kơpô ‘nhăk pơkra ưh đei 
14.  Tơ̆ng nhŭng hrŭ ‘mong ưh kơ tôm  
15.  Noh mĕ ƀă đe xư athei iŏk hơpuăl hyăh klơ̆m ƀơ̆r đe xư 
16. Noh mĕ ƀă đe xư athei iŏk hơdrei teh ăh ƀơ̆r đe xư.  
Tơdrong yoch hơnhăm kră pơlei  
1. Kră pơlei nhen tơm jri tu đak 
2. Nhen tơm hra kơ̆m đak glung 
3. Bơngai kueng kơpơ̆ng adoi lui yom 
4. Hơ ioh kueng kơnâm adoi mơ̆ng kiơ̆ 
5. Hăp noh bơngai ưh kơ băt mă yơ trŏ, mă yơ yoch 
6. Hăp thoi lĕ ƀĭh kơtĕch kơ̆l 
7. Hăp thoi kơpô kơtĕch tơlei chô̆ 
8. Kră pơlei pơtho hăp pơjăng 
9. Kră pơlei akhan hăp tơhlâu muh măt 
10.  Hăp pơhôp pơnhôm 
11.  Hăp đei đon kơnê̆ khenh 
12. Đe pơtho akhan, hăp ưh kơ mơ̆ng 
13.  Đe pơtho akhan hăp ưh kơ lăp 
14.  Hăp ngêh hăp kơpal nhen plenh 
15.  Hăp ngêh hăp xă nhen teh 
16.  Tơdrong yoch hăp athei hrŭ hăm kơpôl gưu 
17.  Tơdrong yoch hăp athei ‘mong hăm rơmo yŏng  
18.  Tơ̆ng kơpô ưh đei, tơ̆ng rơmo ưh rong. 
Găh xek tơlang tơdrong yoch ưh đei hơtŏ hơnơ̆ng đơ̆ng kră pơlei  
1. Hăp hiơt lê̆ ‘ngok vă băt tơdrong trŏ dăh mă yoch 
2. Hăp lê̆ hiong kơ̆l vă xek tolang 
3. Yuơ hăp hlôi xŏng por ăh kơ ‘năr ưh đei bu ƀôh băt 
4. Yuơ hăp et hê̆ xik drăm lơ̆m kơmăng kơmơ̆t ưh bu la- ơng 
5. Noh dang ei hăp ‘meh đei măt ‘năr ăh kơmăng 
6. Noh dang ei hăp ‘meh đei kơmăng ăh kơ ‘năr  
7. Hăp chơng trong ăn juei kơdâu 
8. Hăp tơƀôh trong ăn juei klenh  
9. Pơm ăn bơngai pŭ yoch, bơngai klaih đơ̆ng yoch 
10. Tơdrong yochhăp athei xek tơlang tơnăp 
Kră pơlei pơm yoch tơchơ̆t pơlei pơla  
1. Luơ̆t pơlei athei băt, khôi pơlei athei răk 
2. Kon hơ ioh pơm yoch, kră pơlei athei pơtho akhan 
3. Kon drŏ nglo pơm yoch, kră athei tơlang 
4. Bơngaichĕp kơ̆l pơlei athei nhen tơm hra tu đak, thoi tơm jri ăh kơ̆l pơlei trŏ athei băt  
5. Trong bô̆k, trong klah athei hơdăh, tơdrong yoch, tơdrong 
6. Dang ei kră pơlei hơvơ̆l kơ trong, yak yoch trong 
7. Kơmăng ưh bang, kơ ‘năr ưh kơ hơdăh? 
8. Thoi noh hăp pơm yoch tih hăm pơlei pơla  
9. Noh jing tơdrong kơdơ̆ hloh hăm kon pơlei 
10. Noh jing tơdrong hiong um ai kăp gĭt kơ pơlei pơla 
11. Athei hrŭ ăn pơlei, hăm minh pôm rơmo, minh drăm xik.  
12. Đơ̆ng dang ei pĕ đei chĕp kơ̆l pơlei bơih 
: Dôm pơm tơdron  
1.  Kon drăkăn hơmol đei ‘me hăm đak toh mĕ 
2. Kon drŏ nglo hơmol đei vơ̆ đơ̆ng ti ƀă 
3. ‘Lŏ đei pơtho đơ̆ng năr jơ̆ng băt yak 
4.  ‘La#p đei pơthod dơ̆ng đon gơh băt 
5. Ka#m ƀŭ tơnơ̆ng ‘long jri lơ̆m bri 
6. Ka#m bơ̆ đao tơm hra tu đak 
7. Jrăng ƀŭ jrŭ pơm ăn tơm jri tu đak lôch 
8. Đao ƀơm pơm tơm hra tu đak lôch 
9. Ti ‘ngeo ƀŭ jrăng, ti chĕp đao 
10. Yoch tih nhen xir hơlŭng ƀŭ dơh po lơ̆m bri 
11. Yoch klĕ hơkăn ƀok kơdră pơlei 
12. Yoch tep hăm hơkăn ‘nhŏng oh 
13. Yoch pơlôch bơngai ưh kơ gơh pơhơi 
14. Kơpô xoi tơbeh tu đak 
15. Nhŭng tơno ‘măn pơkra tơdrong yoch tih 
16. Ge tơdrô tih iĕ đei pik tơ̆ kung rông pơlei pơla 
17. Tăng hơ̆t kră pơlei athei chĕp đơ̆ng hrôih. 
.  Yoch pơm glăi nơ̆r pơkăp 1  
1. Kơmăng pơma pha, kơ ‘năr pơma pha,  
2. Găh anăp akhan lăp, pơkăp găh rŏng ưh,  
3. Ƀơ̆r pơma thoi chêng hyah ưh ‘lơ̆ng  
4. Ti jang pơgia la thoi hơ ioh pơhrăm bô̆k 
5. Lŭk lăk thoi chêng ưh trŏ jơva 
6. Blĕk blŏk thoi drăkăn ưh rơhiao 
7. Hăp ưh kơ mơ̆ng đe pơgăn,  
8. Ưh kơ hli tơm đe pơkăp chrek trong ,  
9. Nơ̆r pơkăp hăm bơngai hin duh pơm ‘mơng,  
10. Nơ̆r pơkăp hnam pơdrŏng duh ưh mơ̆ng,  
11. Hăp vĕ vŏng thoi đe vơnh, chă tơdrong thoi đe xoai tơdrô  
12. Hăp kơdih pơih kong tơ̆ ti,  
13. Hăp kơdih pơih chơmei lơ̆m ako,  
14. Nơ̆r pơkăp thoi đak krong tơhiu,  
15. Hăp noh bơngai pơm yoch athei tơlĕch xek tơlang. 
. Yoch pơm glăi nơ̆r pơkăp 2 
1. Kơmăng pơma pha phăr, kơ ‘năr pơma păh nai 
2. Adrol akhan lăp, pơkăp đơ̆ng rŏng ưh 
3. Năm tơ̆ bri hăp hiơt chĕp ba đak 
4. Jur tơ̆ krong hăp hiơt ‘nhăk thŏng 
5. Năm bĕt hơkap hăp hiơt hơkap 
6. Năm chong mir hăp hiơ̆t tơgăk 
7. ‘Năr hăp jâu hlĕch, ƀlĕch măng găh pơmơ̆t 
8. Ƀơ̆r tơtok nhen nơ̆r chêng hlôh yôh ưh kơ ‘lơ̆ng 
9. Ti jang pơgia nhen hơ ioh ‘nao pơhrăm 
10. Lŭk lăk nhen chĭng hơchuêng hơchuang 
11. Pŭ pơ̆ nhen kŏ xo ƀơm hơkap 
12. Ƀơ̆r đak klak unh nhen drăkăn hơchăng 
13. Hăp ưh kơ hli pơga đe bơ̆t trong 
14. Ưh kơ mơ̆ng đe chrek trong pơm gru 
15. Mir păh âu păh to hăp dơ̆t 
16. Nơ̆r pơkăp hăm bơngai dơnuh pơm ‘mơng 
17. Nơ̆r pơkăp hăm bơngai pơdrŏng duh pră 
18. Hăp vĕch voch nhen bơngai xoai  
19. Chă tơdrong hăm đe nhen bơngai kŭng, bơngai vơnh 
20. Kơ ‘năr jing ƀih hơkăn, kơmăng jing ƀih tơno 
21. Chă hơlen lăng đe nai ưh kơ lap 
22. Đĭr đŭr nhen phat đôh unh xa 
23. Tŏ pơtŏk hơkar nhen unh xa bri 
24. ‘Nhĕt ‘meh hon kơjung hloh tơm uh 
25. Tong gia ‘meh ƀlŏng hloh ‘long jrăng 
26. Kon bri brăh ‘meh hloh kơ tơm ‘long jri ‘long hra 
27. Hăp nhen axeh bri khenh 
28. Đei kơ̆l mă lei ưh kơ băt kơchĕng 
29. Đei đon mă ưh kơ hlôh. 
30. Đei klak ưh kơ dim yuih, đei nuih ưh kơ băt ‘mêm kơ eng 
31. Hăp ‘meh yak tơ̆ chảmhŏng ‘nao chŭt 
32. Hăp ‘meh chro ti tơ̆ hơkap 
33. Nơ̆r hơ iă hăp ưh kơ mơ̆ng, tơdrong ‘lơ̆ng hăp pơm ‘mơng 
34. Hăp hơnhăm tơm jri tu đak 
35. Hăp pơjuă tơm hra kơ̆l pơlei 
36. Hăp kơdih plôih kong tơ̆ ti 
37. Hăp kơdih yaih chơmei tơ̆ ako 
38. Nơ̆r pơkăp nhen đak krong tơhiu 
39. Hăp ƀơm yoch ‘nhăk xek tơlang tơ̆ tô̆ 
Găh tơdrong tơgŭm ăn bơngai pơm yoch 1 
1. Đe pơm yoch noh hăp tơgŭm 
2. Bơngai rơvơ̆ng trong hăm pơm ‘mơng 
3. Đe tơtông mŭk bơngai nai hăp ưh mơ̆ng bri 
4. Nơ̆r kră pơlei hăp lăng nhen kial tơhlu 
5. Ƀok pơtho hăp akhan yoch,  
6. Yă pơhrăm hăp akhan pơma kư̆ kă   
7. Đường phía tây hắn tự chọn 
8. Trong găh hlĕch hăp yak kơdih 
9. Bơngai pơm yoch hăp adoi pŭ, 
10. Bơngai hiong trong hăp duh ‘me,  
11. Đon đe klĭk hăp ưh pơhlôh.  
12. Kơ̆l đe kơmăng noh hăp ưh pơtho  
13. Hăp rong axeh chŏng ưh đei tơlei, 
14. Hăp rong rôih chŏng ưh đei pơhrăm  
15. Hăp yak hăm bơngai hiong trong 
16. Hăp yak hăm bơngai pơm yoch 
17. Yuơ noh hăp duh đei tơdrong yoch. 
. Găh tơdrong tơgŭm ăn bơngai pơm yoch 2  
1. Bơngai yoch hăp duh tơgŭm 
2. Bơngai hơvơ̆l kơ đon hăp duh prơng 
3. Bơngai tơtông tơmam đe hăp ưh kơ jô̆ 
4. Đak jrŭ hăp ưh kơ hli 
5. Đak glung ataih ưh kơ pơngơ̆t 
6. Nơ̆r kră pơlei lăng nhen kial tơhlu 
7. Ƀok khan hăp glăi, yă akhan hăp kư̆ kă. 
8. Trong pơmơ̆t hăp rơih kơdih 
9. Tơrih găh hlĕch hăp yak năm 
10. Yak nhen bơngai ưh đei mĕ ƀă 
11. Nhen đŏk adrăn ưh kơ băt khei năr  
12. Bơngai glăi hăp duh pŭ 
13. Bơngai yoch hăp duh ‘me 
14. Đe rơvĕt hăp pơngơ̆t kơ por 
15. Đe hal kơ đak hăp pơtruh đak 
16. Đon đe klĭk hăp ưh kơ vao 
17. Kơ̆l đe kơtul hăp athei pơtho 
18. Hăp rong axeh mă ưh đei ‘long xơnuĕt 
19. Hăp rong rôih mă ưh đei pơtho 
20. Năm tơ̆ bri ưh chĕp tơgăk 
21. Năm văk đak mă ưh chĕp get 
22. Đe ưh băt hăp tơroi ăn băt 
23. Hap năm hadoi hăm bơngai pơm yoch 
24. Hăp yak hadoi hăm bơngai glăi 
25. Hăp gơh ‘mêm hrĭl tơ ‘mĭl băt 
26. Kră pơlei hăp ưh tơroi 
27. Yă ƀok, mĕ ƀă ưh kơ tơl 
28. Hăp kơdih pơm boăl pơchuăl pô̆ 
29. Kơdih vei lăng năng tông hăm bơngai pơm yoch 
30. Yuơ noh hăp duh jing bơngai pơm yoch 
. Băt tơdrong pơm yoch hlăm mă ôn kơdĭp 1 
1. Bơngai xŏng adrô̆ lơ̆m lămưh đei bơngai băt 
2. Bơngai xa ier lơ̆m mum ưh đei đe ƀôh 
3. Chă trong ôn, kơdĭp tơdrong yoch 
4. Tơdrong ưh kơ trŏ kơ bơngai nai ưh đei tơroi 
5. Tơdrong kơnê̆ bơngai nai pơm ưh tơbang 
6. Tơdrong tơring găh âu găh to kơmăng mơ̆ng, kơ ‘năr kơdĭp 
7. Ưh tơlĕch vă tong anê̆ nơ̆r pơma   
8. Pơlei păh âu păh to pơm yoch hăp băt  
9. Tơdrong yoch tih hăp ưh tơroi. 
10. Hăp dô̆ thoi găr ƀa tơ̆ mir hli kơne xa  
11. Hăp ƀĭch rơheng thoi găr gao tơ̆ hơdra unh 
12. Đao đe chrih koh jrăng rông hăp ưh dơ̆t 
13. Xăng đe kơnê̆ kăl kung rông hăp ưh akhan  
14. Tơdrong tơ̆ ‘nguaih hăp pơm ‘mơng 
15. Tơdrong ưh kơ pŭn hăp ôn kơdĭp 
16. Yă ưh băt, ƀok ưh kơ lĕ  
17. Ƀă hăp ưh pơma, mĕ hăp ưh kơ tơl  
18. Kră pơlei hăp lăng thoi ‘nhĕt bŭk lơ̆m cham  
19. Yoch tih hăp athei klam, athei tôi. 
. Băt tơdrong yoch tih mưh lei ôn 2   
1. Xa minh adrô̆ nhen meo ôn ĭch 
2. Nhă minh adrô̆ lơ̆m kơmăng 
3. Chă trong ôn kơdĭp tơdrong 
4. Bơngai xŏng por minh adrô̆ lơ̆m lăm ưh kơ đei bu băt 
5. Bơngai xa ier lơ̆m mum ưh kơ đei bu lĕ 
6. Tơdrong kư̆ kă bơngai nai ưh kơ pơma 
7. Tơdrong pha đe pơm yoch ưh kơ roi 
8. Tơdrong âu to măng mơ̆ng ‘năr ôn 
9. Ưh kơ pơma tơroi minh nơ̆r 
10. Kră ưh kơ brĕ, iĕ ưh kơ vao 
11. Kră pơlei tam băt, unh hnam tam hơdăh 
12. ‘Nhŏng oh kueng hăp prơih 
13. Bơngai atŭm pơlei ưh kơ gŭm 
14. Đe noh hăp yak năm hadoi 
15. Por minh hơngiăng tơƀăng minh gŏ 
16. Đe noh hăp tơrih, chrih noh hăp kiơ̆ 
17. Porxŏng hăp ôn tơ̆ kơna#m hla 
18. Đak nhă hăp ôm ăh kơlăng jop 
19. Tơdrong đei ƀôh hăp pơm ‘mơng 
20. Đ6 xơnăm yăm kơ khei 
21. Kial tơhlu găn roh pơlei hăp kiơ̆ 
22. Glaih taih ăh kơ̆l pơlei hăp ôn 
23. Pơlei găh âu găh to pơm yoch hăp băt 
24. Tơdrong tih hăp ưh kơ pơdrơ̆ng 
25. Bơ̆ng pang đang măt hăp lui 
26. Muh măt ƀơ̆r đon hăp kloh klĕch 
27. Nơ̆r jâu tih iĕ hăp hlôi mơ̆ng 
28. Ƀâu phu dăh ‘mê̆ hăp hlôi ƀâu 
29. Ƀơ̆r pơma ‘mê̆ ‘lơ̆ng hăp hlôi băt 
30. Đon hăp hlôi vao, klak hăp hlôi hlôh. 
31. Hăp dô̆ nhen plei ƀa tơ̆ mir hli kơ kơne 
32. Hăp ten nhen găr kơbâu ‘măn hơdra unh 
33. Ti tơ̆ kơpơ̆ng jơ̆ng tơ̆ pơbăh 
34. Đao đe koh jrăng rông hăp ưh pơgăn 
35. Xăng đe koh kung rông hăp ưh kơ pơ̆n tơroi 
36. Đao đe ‘măn ăh anê̆ pơlei 
37. Hơgơ̆r ang kơtang hăp pơm ăn iĕ 
38. Rơjây lơ̆m ti hăp găn ti 
39. Chêng oei re hăp dơ̆t pơgăn 
40. Tơdrogn đei ƀôh hăp pơm ‘mơng 
41. Tơdrong oei xô̆ hăp pơm jing hĕl 
42. Tơdrong ưh kơ pŭn hăp ôn klenh 
43. Hăp yak kơdŭn nhen bơngai xoai 
44. Hăp chă yak ‘ngeo ‘ma nhen đe vơng 
45. Yă ưh kơ hyok, ƀok ưh kơ mơ̆ng 
46. Mĕ hăp ưh kơ pơlă ƀă hăp ưh kơ tơl 
47. Kră pơlei hăp lăng nhen ‘nhĕt ôm 
48. Tơdrong yoch tih hăp athei glơng 
. Tơdrong yoch pơgŏ yua bơngai nai  
1. Nhŭng tih noh hăp rôp,  
2. Kŏ ưh kăp hăp ăn xa,  
3. Bơngai pơyua hăp tơguăt pô̆ ƀăn.  
4. Đe truh tơ̆ hnam drăkăn ưh đei apinh hơdăh 
5. Đe truh tơ̆ hnam drŏ nglo ưh apinh hơlen,  
6. Drăkăn truh tơ̆ kung hăp ưh apinh,  
7. Drŏ nglo tŏk hnam hăp ưh hơlen,  
8. Ƀôh axeh đe ưh chô̆ hăp dui,  
9. Ƀôh kơpô đe ưh tŏt muh hăp noh hăp chô̆,  
10. Đĭch tơdăm pran hăp iŏk,  
11. Đĭch drăkăn guăng hăp yom,  
12. Drŏ nglo rơgei hăp hơvơn et xa,  
13. Drăkăn tơnăp hăp hơvơn xŏng por,   
14. Phe hăp peh kơmăng, por hăp pai ôn,  
15. ‘Nhot pĕ minh kơđôp, plei pĕ minh pôm,  
16. Hơmrĕ pơda tam hơ̆ hroh pĕ,  
17. Pro (trŏng) tam tih hroh dăh akŏm,  
18. ‘Nhĕm hơdra tam kro noh tơ ‘nhur,  
19. Tơdrô tam xĭn hroh tơkang,  
20. Yang hơpang ưh đei tơroi, yă ƀok ưh đei băt,  
21. Hăp pơm yoch ưh kơ yom kơ kră,  
22. Tơmoi yoch minh, hăp yoch ƀar,  
23. Ge tơdrô athei kang, nhŭng ier athei ƀuh,  
24. Đon hăp atheo hlôh, kơ̆l hăp athei vao.  
. Tơdrong yoch pŭ ăn kơ đe  
1. Mĕ ƀă tơtă oei tơ̆ hnam tanh jop 
2. Mĕ ƀă athei oei tơ̆ hnam tanh kơđŏng 
3. ‘Nhŏng pơmai athei oei hnam tanh brai 
4. Rơvơn noh năm tơ̆ bri hơnguăng kon xem 
5. Rơvơn noh năm jâu ka tơ̆ đak 
6. Chŏng đe xô̆ năm yâu ka đe nai rong 
7. Chŏng đe xô̆ năm rôp kon cham đe rong  
8. Mơ̆ng kiơ̆ đe thoi lĕ tơm krao đĭch 
9. Thoi juei bri oei hal ƀôh đak 
10. Thoi ƀok kiĕk (kla) rơvĕt ƀôh tơmam xa 
11.  Yă ƀok tơ̆ hnam ưh vă apinh 
12.  Mĕ ƀă tơ̆ mir ưh vă tơroi 
13.  Noh dang ei thoi lĕ kon bri ‘leh hơkap 
14.  Noh dang ei thoi ka đon hơxei 
15.  Dang ei kơdih băt yoch 
16.  Kơdih yoch yuơ tui kiơ̆ đe pơm yoch  
17.  Kơdih yoch yuơ tơgŭm đe pơm 
18.  Kơdih pŭ yoch mă yơ 
19.  Tơgŭm păh rôp kon nhŭng iĕ,  
20.  Tơgŭm păh ge tơdrô iĕ 
21.  Oei dôm to noh đe pŭ 
22.  Nhŭng tih đe athei chiu 
23.  Ge yŏng đe athei pŭ 
24.  Tơdrong yoch đe ƀơm ba duh athei ‘mong 
25.  Pơm yoch iĕ 2 păh atŭm glơng 
26.  Pơm yoch tih 2 păh atŭm axong. 
. Yoch pơhlŭ pơdôr đe  
1. Bơngai ‘lŏ năm jang hăm akhan trong đei kla  
2. Hơ ioh vei kơpô tơ̆ cham hăp akhan ưh đei ‘nhĕt 
3. Trong năm tơ̆ rông hăp tơƀôh găh đak glung 
4. Hnam tơ̆ pơlei hăp akhan tơ̆ bri 
5. Drong lơ̆m hnam hăp akhan drong tơ̆ pơlei 
6. Năm tơ̆ mir, hăp kơdâu vih tơ̆ hnam 
7. Jra#m bơngai ‘lŏ hăp duh lơ ƀơ̆r 
8. Jra#m hơ ioh iĕ hăp pơhlŭ hơlenh 
9. Pơhlŭ đe pơlei âu to lơ ‘măng 
10. Hăp klenh jang thoi xem xa ƀa 
11. Hăp chă klenh thoi kơne xa ƀa 
12. Hăp chă klenh thoi kraih tơ̆ ‘long 
13. Hăp chă klenh thoi ka tơ̆ trôm 
14. Mơ̆ng nơ̆r hăp roi năm roi ataih 
15. Mơ̆ng nơ̆r hăp roi năm roi lap 
16. Mơ̆ng nơ̆r hăp roi năm roi pơ̆k 
17. Drong tih roi ưh kơ trŏ 
18. Drong iĕ lơ ‘măng yoch 
19. Roi xa lơ roi jĭ klak 
20. Khei năr dăr kiơ̆ nơ̆r hăp pơma 
21. Khei năr đĭ drong hăp pơm 
22. Mơ̆ng kiơ̆ hăp đei mir ưh rơgoh 
23. Mơ̆ng kiơ̆ hăp đak na hrơ̆ 
24. Mir ưh đang yuơ nơ̆r hăp pơhlŭ 
25. Ƀa ƀơm kon bri pơrăm yuơ hăp roi 
26. Năr đĭ athei hăp ‘mong 
27. Huach jơhngơ̆ma thei hăp kla 
28. Hơpuăl ưh măh, kơƀah hơdrei 
29. Pơm hơ ioh pơngot, kră hal đak 
30. Athei hăp kla hăp rong 
31. Mŭk drăm yuơ đơ̆ng hăp mă hiong  
32. Tơmam drăm duh yuơ hăp mă đĭ 
33. Noh athei hăp hrŭ hăp ‘mong 
34. Jơhngơ̆m jăn yuơ hăp mă kue 
35. Drong ‘lơ̆ng yuơ hăp jing ‘mê̆ 
36. Apinh hnơi hăm ƀơ̆r tam măh 
37. Xik tơm athei hăp tơkang 
38. Đing xik athei hăp chĕp krao 
39. Nhŭng ier athei ƀuh noh hăp pơtơm tơlăng 
. Yoch pơma hơlenh 1  
1. Đe pơma minh, hăp pơma ƀar 
2. Đe tam mă xa hăp akhan sang xa 
3. Hră ưh đei tăng hăp akhan hlôi dui    
4. ‘Mra#m hră tam păr hăp akhan pơnăh bơih 
5. Pơnhôm ƀơ̆t pơma hăm bơngai kră, pơhôp ƀơ̆t pơđăp tơdrong iĕ  
6. Tơdrong tơ̆ plenh pơma ưh tôch  
7. Tơdrong tơ̆ teh ưh đei pơcheh jing đei  
8. Pơma ưh lê̆ đe yom, pơma ưh lê̆ đe bơnê 
9.  Hơkăn hăp ao hrŭk ưh đei, kon hăp ưh măh xŏng xa  
10.  Bơbŭng hnam hyah, gia hnam hăp bŭk  
11.  Nhŭng iĕ rôm hnam hăp ưh đei 
12. Nhŭng tih anăp hnam hăp ưh rong  
13.  Pơma hơlenh ăn kơ đe rơmo, pơdăr ăn kơ đe kơpô  
14.  Đe rôp đei athei hrŭ pơkra 
15.  Mŭk ‘mong ưh đei pơklă ăn kon hơkăn,  
16.  Ƀa ưh đei xơ̆k ier xa ưh hloh 
17.  Kơne lơ̆m hơgơp thoi yơ gơh ‘leh hơkap 
18.  Pơdăr hăm bơngai nai noh yoch, hơlenh hăm đe noh pŭ yoch 
19.  Bơngai yơ pơm bơngai noh athei pŭ 
20.  Hiong ’năr jang athei klă ’năr jang, hiong mŭk tơmam athei ’mong mŭk tơmam. 
.Tơdrong  yoch pơma hơlênh 2  
1. Đe pơma minh hăp pơma ƀar 
2. Đe pơma ƀar hăp hơtŏk jing puăn 
3. Kră tam pơma hăp tơl adrol 
4. Đe tam xa hăp akhan xa bơih 
5. Hră tam dui tơlei hăp akhan hlôi tăng 
6. ’Mra#m tam pơnăh hăp akhan hlôi  
7. Hră tam pơnăh hăp akhan ƀơm bơih  
8. Tơdrong tam jang hăp akhan đang 
9. Hăp pran noh pơđep đe nai 
10. Ƀôh kơdih jăng noh pơjuă đe nai 
11. ’Long tih hăp kơtĭt kơ̆l đe 
12. ’Long iĕ hăp juă hơkâu đe 
13. Ưh pran hăp ’meh năm lua 
14. Ưh  jăng hăp ’meh bĕt hrŏng 
15. Ưh đei hơkap hăp ’meh xa ’nhĕm 
16. Mŭk ưh đei pơđăp oei hơkăn 
17. Jên ưh đei pơchê đe hin 
18. Pơhôp ƀơ̆t pơma drong tih 
19. Pơnhôm ƀơ̆t pơma drong iĕ 
20. Drong tơ̆ plenh pơma ưh pơdơh 
21. Drong tơ̆ teh pơcheh jing đei 
22. pơma drong lơ̆m hnam tơ̆ mir 
23. Pơma drong tơ̆ bri, tơ̆ hơdra#m 
24. Pơma ưh lê̆ đe yom 
25. Pơma ưh lê̆ đe bơnê 
26. Pơma lê̆ đe athei pơkra 
27. Pơma lê̆ đe athei hrŭ 
28. Pơma lê̆ đe athei ’mong 
29. Ưh đei nhŭng đe truh pơkuĕl 
30. Ưh đei bơbe đe truh apinh 
31. Lê̆ hre kơpô rơmo đe 
32. Hơkăn hăp ao ưh đei hrŭk 
33. Kon hăp por xŏng ưh đei 
34. Bơbŭng hnam hăp hyah, gia bŭk  
35. Kơdih hăp ưh đei anih gơnơm 
36. Nhŭng iĕ tơ̆ rôm hăp ưh đei 
37. Nhŭng tih cham hnam hăp ưh rong 
38. Tơ̆ mir ưh đei vă minh pôm  bơbe 
39. Tơ̆ pơgar ưh đei bơbe yŏng 
40. Pơma hơlenh ăn kơ đe rơmo 
41. Pơma hơlenh ăn kơ đe kơpô 
42. Đe athei hrŭ athei ’mong 
43. Đe athei pơkra hăm nhŭng 
44. Nhŭng năm mơng ưh đei bu axong 
45. Đe hrŭ hăm drăm 
46. Drăm năm răt ưh đei bu tĕch 
47. Mŭk klă ưh đei tơmam ănhơkăn 
48. Mŭk kla ưh đei khong ăn kon 
49. Ƀă ƀơm hăp teh, mĕ ƀơm hăp ơ̆l 
50. Mĕ kră, ƀă kue đon bơnôh hĕl 
51. Mĕ ƀă đakmăt ro, nuih jĭ 
52. Ƀa tam xơ̆k ier xa ưh hlot 
53. Kơne lơ̆m trôm thoi yơ ’leh hơkap 
54. Hơlenh hăm đe nai noh yoch 
55. Pơdăr hăm đe nai noh pŭ yoch 
56. Bơngai yơ pơm bơngai noh pŭ 
57. Ƀôh đe kră pơma hơlenh đe yĕt 
58. Pơm đe yĕt hiong jơ 
59. Pơm đe yĕt hiong ’năr 
60. Athei đei tơm xik, đei ’nhĕm jong xa 
61. Hiong jơ ’năr athei kla jơ ’năr 
62. Hiong mŭk tơmam athei kla mŭk 
. Bơngai ga xele tơdrong đe nai  
1. Hăp noh drăkăn ƀơ̆r lơ 
2. Hăp noh drŏ nglo chơđŏk  
3. Tơdrong iĕ hăp ‘meh hơlen 
4. Tơdrong đe tih hăp ‘meh apinh 
5. Hăp jâu tơdrong đe âu  
6. Hăp hơlenh tơdrong đe to  
7. Hăp xele tơdrong gia la 
8. Hăp pơcheh tơpŭ bơngai âu, xăl bơngai to 
9. Pơm ăn đak ro hơlơ̆k kơtu 
10. Pơm ăn đak krong ro kơdŭn 
11.  Hăp pơm tơdrong ‘lơ̆ng pă đei hơdăh 
12.  Hăp pơm tơdrong hơƀăp pă đei ang 
13.  Pơchŭt pơm hmôch pơkăp băl 
14.  Hăp pơjing tơdrong chere kueng pơlei pơla 
15.  Tơdrong yoch hăp athei pŭ phak,  
16.  Hăm jinh ier, hăm minh pôm nhŭng, hăm 3 tŏ ge tơdrô 
17.  Tơdrong yoch hăp ưh gơh hơngăh 
18.  Chô̆ brai kok tơ̆ ti bơngai ƀơm răm 
19.  Thoi noh mă gơh đĭ yoch, gơh đei xut lê̆. 
. Tơdrong yoch xăl đe gơ̆ nge  
1. Hăp noh ƀơ̆r klak bih ƀih 
2. Klak kơnê̆ noh ƀơ̆r pơma ‘mê̆ 
3. Hăp ưh kăl băt tơdrong trŏ bơngai dim 
4. Hăp pơcheh tơdrong ưh trŏ 
5. Hăp pơma tơdrong ưh đei 
6. Hăp xăl đe kon pơdrŏnh polôch nge lơ̆m pơdŭk 
7. Hăp xăl đe kon hin gơ̆ nge lơ̆m klak 
8. Hăp pơm đe ư ang ưh ‘lơ̆ng, đe jâu kư̆ kă 
9. Nếu thật người ta phá con trong rừng, giết con trong rẫy 
10.  Noh athei đei bơngai ƀôh, bơngai băt, hrĕng bơngai tơ̆ng 
11.  Ƀơ̆r hăp pơm ‘mê̆ bơngai nai 
12.  Rơpiĕt hăp pơm đe jing kơnê̆ 
13.  Thoi noh athei đei đe xek tơlang hăm hăp  
14.  Bơngai kră athei hơdăh, hơ ioh athei băt 
15.  Tơdrong trŏ tơdrong yoch đơ̆ng đe hăm hăp  
Yoch pơma ‘mê̆ hăm bơngai nai, tơroi tơdrong ưh kơ trŏ tơpă  
1. Hăp pơma ôn kơ đe kră, pơma đơ̆ng rŏng bơngai mơlôh 
2. Hăp pơcheh tơdrong ưh đei, tơdrong ưh ‘lơ̆ng 
3. Đe pơma pha hăp pơră pha 
4. Đe pơma găh hlĕch hăp pơma găh băh 
5. Ƀih ưh đei jơ̆ng mă gơh kơdâu 
6. Rơmo ưh đei pơnăr mă ƀôh păr  
7. Nơ̆r đe pơma hăp xele, um ai đe hăp pơm ‘mê̆ 
8. Hăp pơm lơ tơdrong kơnê̆, tơdrong răm 
9. Pơma ‘mê̆ kơđe thoi noh đei tơdrong yoch 
10. Pơma tơdrong ưh đei tơpă thoi noh đei tơdrong yoch  
11. Athei băt ol bral, athei băt apinh hnơi 
12. Hăm minh pôm nhŭng, hăm minh ier, hăm 3 tŏ ge tơdrô 
13. Kiơ̆ tơdrong yoch tih dăh mă hơ iơch 
14. Đơ̆ng tơdrong pơma ‘mê̆ pơm ăn 
15. Athei chô̆ brai kok ăn bơngai pơma ‘mê̆  
16. Đơ̆ng rŏng noh pơtơm đĭ yoch 
17. Pă đei đe tơbăt truh bơih. 
. Yoch tơtoh hơtơ̆m bơngai nai   
1. Bơngai ƀơ̆r klak ‘mê̆ kơnê̆ 
2. Tơtoh kơ đe ưh kơ băt mơlâu 
3. Hơtơ̆m đe ưh kơ băt hơdơ̆ 
4. Hơnhăm mĕ đe ưh kơ đei tơdrong  
5. Hơtơ̆m jăm juă ƀă đe nai 
6. Hăp ưh băt kŭp yom kơ bơngai kră 
7. Hăp tơtoh đe vă đĭ tô̆ 
8. Hăp pơma kơ đe vă rơngơp kơ ƀơ̆r 
9. Hơ ioh duh hli, đe kră adoi kơdơ̆ 
10. Hăp tơtoh ưh pơdơh, djrăi đe ưh băt tơdrong 
11. Hăp noh bơngai pơm yoch 
12. Ier hơkăn cheh kơtăp hăp iŏk ƀuh,  
13. Nhŭng lơ̆m hơdrong hăp ket xa,  
14. Yoch hăp athei pŭ, nơ̆r pơma hăp athei xut. 
. Yoch mơ̆ng kiơ̆ đe pơhlŭ pơdôr  
1. Pơjâu pơkă ‘long hăp lui,  
2. Pơjâu hơlen unh jrĕng hăp pơm kiơ̆,  
3. Drăkăn lơ ƀơ̆r hăp akhan trŏ,  
4. Bơngai kơnê̆ pơchŭt hăp mơ̆ng kiơ̆,  
5. ‘Long jri bri tơm hăp ưh chă apinh,  
6. Tơm hra kơ̆l đak hăp ưh tơchă jra#m,  
7. Hăp thoi đak tŏng iĕ ƀơm đa kơxăi hrơ̆,  
8. Hăp thoi đak mŏng ƀơm đe kơdĭp,  
9. Thoi đak glung ro kiơ̆ đon bơngai bơ̆t,  
10. Hăp ngêh pơma noh trŏ, jang noh ‘lơ̆ng,  
11. Đei đon chŏng mă klĭk, đei kơ̆l chŏng mă kơchĕng yoch,  
12. Măt hăp ưh hơlen lăng tơdrong trŏ,  
13. Đon hăp ưh băt tơdrong yoch,  
14. Kơ̆l hăp pơxuơ̆k pơxuơ̆l thoi lĕ trŏ pơgang đe,  
15. Nơ̆r mĕ hăp ưh kơnăl,  
16. Nơ̆r ƀă hăp ưh băt lĕ,  
17. Nơ̆r đe kơnê̆ noh hăp hơdơ̆r,  
18. Yuơ noh hăp jing bơngai yoch. 
. Tui kiơ̆ đe pơm yoch  
1. Bơngai pơm yoch tơngăm pơma lơ 
2. Bơngai yoch trong hơnơ̆ng pơma pơgăn 
3. Nơ̆r ‘ngam thoi đak xut pơyan phang 
4. Nơ̆r rơngơp thoi đak lơ̆m glung  
5. Hăp lui nơ̆r tơbang đơ̆ng pơjâu,  
6. Hăp mơ̆ng kiơ̆ nơ̆r pơjâu tơlĕch.  
7. Ƀok pơtho hăp ưh mơ̆ng, yă pơdrơ̆ng hăp ưh kiơ̆ 
8. Hăp khĭn xa plei ăh tơm plei 
9. Hăp khĭn nhă đak kơplăh kơplơt tơkơi   
10. Hăp ‘meh đei hơke rơmaih tơ̆ kơ̆l 
11. ‘Meh đei pơla rôih tơ̆ ƀơ̆r  
12. Bơngai kơnê̆ ưh yak noh hăp pŭ,  
13. Bơngai kơnê̆ ưh kơ xa noh hăp ‘me,  
14. Hăp ôn bơngai yoch thoi lĕ meo ôn ĭch 
15. Hăp vei bơngai yoch thoi lĕ vei hơ ioh 
16. Trŏ yoch ưh băt hơdăh 
17. Duh akhan ƀlep, duh akhan ‘lơ̆ng rơngơp   
18. Pơm ăn tơm jri kơ̆l đak jô honh 
19. Pơm ăn hra kơ̆l pơlei xơ ‘nhôi 
20. Mĕ ƀă yă ƀok đe ưh ‘meh tơjê̆ 
21. Hăp noh bơngai pơm yoch, athei xek tơlang hăp. 
Dôm bơngai tơgŭm hăm bơngai pơm yoch  
1. Hăp lui kơ nơ̆r pơjâu xoi tơbeh 
2. Hăp mơ̆ng nơ̆r pơjâu kơnê̆ pơhlŭ 
3. Hăp khenh nhen kơpô vơng pơyan phang 
4. Hăp tô̆ nhen rôih pơyan chă hơkăn 
5. Bu akhan hăp duh tôch 
6. Bu pơtho hăp yơl jơ̆ng kơdăh 
7. Hăp nhen kiĕk rơvơ̆ng, nhen yang kơnê̆ hơvơ̆l kơ trong 
8. Chă hơlêm đe ưh kơ mơ̆ng kiơ̆ tơdrong trŏ nơ̆r ‘lơ̆ng 
9. Hăp jing bơngai ‘meh xa pơmâu pơnhŭl 
10. Pơtĕng hlôi och hăp pơm ăn pông jing đuh dơ̆ng 
11. Por phŭng hăp hơtô̆ dơ̆ng 
12. Ƀuih ưh kơ chêk, bơngai ưh gơh xa, tơdrô ưh kơ uh 
13. Bơngai klơ̆r hăp pơm jing kiĕk 
14. Bơngai pơm glăi hăp akhan trŏ 
15. Bơngai pơma yoch hăp akhan ƀlep 
16. Đe ưh yak noh hăp pŭ 
17. Đe ưh kơ xa noh hăp ‘me 
18. Đe grăng noh hăp tơpơ̆n 
19. Xung hơ̆l pat hăm tơmo 
20. Tơgăk hơ̆l pat hăm tơmo rơmuơn 
21. Bơngau ưh kơ băt athei tơroi vă hăp băt 
22. Gơ̆r xăng ưh ‘lơ̆ng noh jĭt hăm xăng 
23. ‘Mra#m hră ưh ‘nhueng noh jĭ mă ‘nhueng 
24. Đao ưh kơnhă noh pat mă kơnhă 
25. Găh âu, tơdrong iĕ pĕ jing tih 
26. Tơdrong yoch hăp chuih 
27. Thoi hăp jing bơngai yoch 
28. Pơm ăn tơm jri tu đak ruh hla 
29. Pơm ăn tơm hra kơ̆l pơlei kro hla 
30.Athei tơlang đơ̆ng bơngai yoch hăm xư 
. Tơdrong yoch mơ̆ng kiơ̆ đe nai pơchŭt.  
1. Pơjâu pơkă ‘long jra noh hăp lui 
2. Pơjâu lăng jrĕng pơm hăp kiơ̆ 
3. Drăkăn lơ ƀơ̆r hăp akhan trŏ 
4. Đe kơnê̆ pơchŭt hăp mơ̆ng kiơ̆ 
5. Tơm jri tu đak hăp ưh chă apinh 
6. Đei tơm hra kơ̆l đak hăp duh ưh chă truh  
7. Đei yă ƀok hăp duh pơm ‘mơng 
8. Đei mĕ ƀă hăp duh pră lê̆ 
9. Hăp nhen kơ tŏng đak iĕ ƀơm đe kơxăi hrơ̆  
10. Hăp nhen đak mŏng ƀơm đe dơ̆t 
11. Nhen đak glung ro kiơ̆ thong chor  
12. Kŏ vơnh ƀơm đe chô̆ jơ̆ng tơ̆ mam 
13. Ak găm lap xa găr hơƀo 
14. Klang pă lăp xa ‘nhĕm hơdrih 
15. ‘Mra#m pơgang ƀơm kơtơh ưh klaih 
16. Nơ̆r pơchŭt đe hăp mơ̆ng kiơ̆ 
17. Hăp thoi đe ‘moih tơgăk drŏ nglo 
18. Hăp thoi đe ‘moih reo drăkăn 
19. ‘Moih jop ƀoh Yuan chŏng mă hơlăh năm tơplih 
20. ‘Moih hơ̆t đe pơdrŏng chŏng mă hơlăh pơtăm 
21. Hăp ngêh đei trong noh yak 
22. Đei jơ̆ng kơdâu, đei ti noh chĕp 
23. Hăp kơchĕng pơma noh trŏ, bơ̆ noh ‘lơ̆ng 
24. Đei đon chŏng hăp klĭk, đei kơ̆l chŏng kơchĕng yoch 
25. Hăp thoi  pơle pơda lê̆ đe gơ̆ tơ ‘mơ̆ng  
26. Hăp thoi pơle kră lê̆ đe bơ̆ gơ̆r xung 
27. Măt hăp ưh lăng ƀôh tơdrong trŏ 
28. Đon hăp ưh băt tơdrong yoch 
29. Kơ̆l hăp pơvinh thoi đe trŏ pơgang drăkăn 
30. Nơ̆r mĕ hăp ưh lơ lĕ 
31. Nơ̆r ƀă hăp pă đei băt 
32. Nơ̆r đe kơnê̆ noh hăp mơ̆ng hăp băt 
33. Yuơ nohhăp đei tơdrong yoch 
. Pơm yoch yuơ ƀônh lui kơ đe  
1. Oei hal noh đe axong đak nhă 
2. Oei pơngơt noh đe ăn por  
3. ‘Meh xa ƀăt noh đe ăn ƀoh 
4. Oei tơngiĕt noh ăn ngir tơnŏ 
5. Yuơ noh đe athei ba yak, yuơ noh đe athei ba jang 
6. Tơdrong yoch đe xư akhan trŏ, tơdrong trŏ đe xư akhan yoch  
7. Kră pơlei oei tơ̆ hnam hăp ưh ‘meh apinh 
8.  Mĕ ƀă năm tơ̆ mir hăp ưh vă tơroi 
9.  Hăp pơma thoi đe vơnh, pơm thoi đe xoai tơdrô 
10.  Ăh đe rôp đei athei phak pơkra  
11.  Hăp atŭm pơm noh hăp athŭm pŭ 
12.  Yuơ hăp noh bơngai tui kiơ̆  
13.  Rim tơdrong yuơ đe xư kơchĕng 
14.  Rim tơdrong noh yuơ đe jang 
15.  Ăh minh găr por tơhlăk lơ̆m gŏ 
16.  Ƀơ̆t jop đom tơ̆ rŏng 
17.  Unh khơ̆ng athei tơpăt 
18.  Đak ro athei bơ̆t hrơ̆.  
19.  Tơ̆ng pơm ‘mơ̆ng noh tơkang xik 
20.  Ge tơdrô athei tơkang, nhŭng ier athei ƀuh. 
. Yoch hơnhăm bơngai kră, ƀă mĕ 1  
1. Ka tơ̆ đak, kiĕk tơ̆ bri 
2. Tơ̆ bri kiĕk đei lăng noh ƀă 
3. Tơ̆ đak ka đei krao noh mĕ  
4. Mĕ rơneh đei bơ̆n 
5. Ƀă rong ’me bơ̆n tih vơ̆ 
6. Kơdŭ mĕ văr kơtơh kon tơnŏ 
7. Ti ƀă chĕp hơyak jơ̆ng kon đơ̆ng iĕ 
8. Xŏng por rơmuơn duh đơ̆ng ti mĕ 
9. Xa ’nhĕm bri đơ̆ng ’mra#m hră ƀă 
10. Khul kơnê̆ pơjuă yuơ ƀă pă đei oei 
11. Đe pơdrŏng pơchê yuơ pă oei mĕ 
12. Kơdră lôch kon xâu pơm đĭk đam 
13. Kră hrŭl hnam ier ƀơmklang chŭp 
14. Kră pơlei lôch kon pơlei ưh xơđơ̆ng 
15. Dang ei hăp tih nhen ’long kră 
16. Jơ̆ng pơxăn pran ti 
17. Măt hơdăh, kơdŭ xuăr, nơ̆r pơma pran 
18. Ƀôh đe kră hăp pơglôn măt 
19. Ƀôh hơ ioh hăp puh jăk 
20. Jơhngơ̆m jăn yă ƀă thoi tơm ktu kro 
21. Ƀă kue, mĕ hơkĕ hăp ’mơng 
22. Hăp ưh mơ̆ng ưh ’meh hơlen 
23. Đon hăp ưh mơ̆ng, măt hăp ưh ƀôh 
24. Ƀă kơdŭ ko thoi jĭl trŏ ’mra#m 
25. Mĕ jô thoi hla honh 
26. Xơnăm ’lŏ, măt bul, jơ̆ng tơtơ̆ 
27. Hăp tơtoh lach thoi tơm hăm đĭk 
28. Ƀok hĕl, yă jĭ đon 
29. Ƀă pơvĕl, mĕ ưh ’meh xa 
. Yoch hơnhăm bơngai kră, ƀă mĕ 2  
1. Kơ̆l ƀok hăp lăng thoi hơgơ̆r hyah 
2. Hơkâu yă hăp lăng thoi xem bri ôm 
3. Kơ ’nơl jơ̆ng ƀă hăp găn ưh ăn yak 
4. Tơpang ti mĕ hăp găn ưh ăn tơng 
5. Nơ̆r pơma xa hăp ưh đei rơdu 
6. ’Năr lăp hao rôih, măng lăp hao xeh 
7. Kung hnam đe hăp ’meh koh pơrăm 
8. Tơnuh yă hơdro hăp ’meh tơpăi 
9. ’Meh juă hơkok, xu khăn hơkăn đe 
10. Drong yoch hăp kơjung hloh kông Lơng Khơng 
11. Drong yochhăp jrŭ hloh đak krong  
12. Unh hnam hĕl, kơtum tơnap  
13. Kon pơlei pơchê, kueng ƀôt veh 
14. Pơlei pơchê thoi kơne ƀong khôch  
15. Bôl boăl veh ataih thoi hrai lơ̆m ĭch 
16. Athei apinh hnơi vă ƀok nĕ jô̆, athei apinh hnơi vă yă xut yoch bơnôh 
17. Athei apinh hnơi vă ƀă đĭ hĭl, athei apinh hnơi vă mĕ đĭ 
18. Yoch tih athei kla hăm nhŭng yŏng 
19. Yoch iĕ athei pơklai hăm nhŭng tơno 
20. Drong ’mê̆ athei ’nhao hăp xik 
21. Drăm tih athei pơih hla ăn yoch tih, drăm iĕ athei chŭt đing vă tơpuh iĕ 
22. Ƀơ̆r ha tih vă apinh nĕ jô̆ yo 
23. Đon athei vao vă băt drong yoch trŏ 
24. Vă yă ƀok yak tơpăt kơdu, vă mĕ ƀă gơh yak tơpăt trong 
25. Đe tơring ƀôh pơma hmach ’lơ̆ng 
26.  Kon pơlei xut yoch, yang đĭ jo 
Tơdrong đei tơlang mă ưh chiu hrŭ  
1. Nhŭng ƀuh kôih rơgoh xơ̆k, ge tơdrô đĭ xap  
2. Tơnuh unh khơ̆ng, hơnuh hơngeo  
3. Tơdrong jangd dei axong, tơdrong hlôi rơđăh 
4. Bơngai trŏ, bơngai yoch duh băt bơih 
5. Drơ̆ng nơ̆r 2 păh lăp dih băl 
6. Ier hlôi đei kăt pham, nhŭng hlôi đei ƀuh xơ̆k 
7. Đŏk hua hlôi lôch  
8.  Lôch bơih kơlih kiơ hăp kơtolt ơ̆ ‘long 
9.  Rơmo kơlih kiơ veh kơ tơm prit 
10.  Ka lai yơ mă veh kơ đak  
11.  Tơdrong hlôi đei pơ ‘lơ̆ng bơih, hăp hlôi mơ̆ng hlôi ƀôh 
12.  Athei hăp klă chŏng mă hăp ưh kơ chu  
13.  Mŭk pŭ mônh athei hơtŏk ƀar ‘măng 
14.  Mŭk tơmam hrŭ hơtŏk ƀar ‘măng 
Tơdrong yoch tơdui kon hơ ioh dăh mă đĭch đam bơngai nai  
1. Đe hrơ̆t văng xăng tơkloh gơ̆r 
2. Pơhlôm kon drăkăn đe lĕch đơ̆ng hnam 
3. Pơhlŭ kon drŏnglo đe lĕch đơ̆ng pra 
4. Tơdui hơkăn đe prơih lê̆ klo 
5. Khăn buk tơtŏ dơnŏ ‘lơ̆ng 
6. Lăm 2 lăm 3 ưh hli kial tơhlu 
7. Hơ ioh 3 xơnăm măt tam mă bang 
8. Hơ ioh 7 xơnăm kơ̆l tam mă hlôh 
9. Tơdăm rơchong đon tam mă kră 
10. Hơdruh hơmuh klak tam mă vao 
11. Krong oei ro hăp bơ̆t thong đak 
12. Mir giơ̆ng ‘lơ̆nghăp truh pơrăm 
13. Mua rok kiơ̆ khul, hmôch kiơ̆ tơpôl 
14. Prit tam kră mă hăp gơ̆ pleh 
15. Pơkao tam chôh hăp kơ ‘nĕk tơ ‘mơ̆ng 
16. Tơdrô tam xap hăp hroh gơ̆ đing 
17. Kang ƀenh đak hăp hroh dang dơ̆ng 
18. Por tam xĭn hăp truh păt unh 
19. ‘Nhĕm tam xĭn hăp hroh teh đing 
20. Tơpu mua tơ̆ mir hăp xir truh klŏng 
21. Hơkap đei tơm hăp pơih iŏk juei 
22. Hrŏng đei tơm hăp truh bŭch hŭt 
23. Đĭch drŏnglo hăp dui ‘nhăk tơ̆ bri 
24. Đĭch drăkăn hăp dui jur tơ̆ đak 
25. Hăp khĭn kăt hơken juei tơ̆ kơ̆l 
26. Bŭch hơke rơmaih tơ̆ klĕng 
27. Gơ̆ pơla rôih hnam đe pơdrŏng 
28. Brơ̆ng đe hăp pơih hơlen 
29. ‘Măng hnam đe hăp pơrăm 
30. Kơn văr kơ̆l drăkăn hăp dui 
31. Tơpen drŏnglo hăp dui hrơ̆t 
32. Kon đe pŭ hăp tơgar iŏk 
33. Hăp hơnhăm Ƀok Kơidơi, hăp jăm yang hơpang 
34. Ưh kơ mơ̆ng bơngai Jrai hao axeh 
35. Hơnhăm bơngai Mnông hao rôih 
36. Hơnhăm bơngai Stiêng đon tih, bơngai Bih tai ƀơ̆r 
37. Hăp truh chă tơdrong hăm đe ăh ‘năr dơ̆ng ưh kơ lap 
38. Kơmăng chruih unh hăm đak ưh hli 
39. Thoi noh hăp jing bơngai pơm yoch 
Găh tơdrong yoch vei ôn đe chrih, đĭch dăh mă pơnă đe nai  
1. Long jri tu đak đei ngô rơngơp ƀơ̆t wăk đak,  
2. Tơm hra kơ̆l pơlei noh anih pơdơh jơ̆ng yak năm tơ̆ mir 
3. Jing bơngai vei vêr kon pơlei măng năr  
4. Anih axong por ƀơ̆t pơngot, anih hơvơn nhă đak ƀơ̆t hal 
5. Dang ei ‘long jri tơplih trong, tơm hra grê ngô păh nai  
6. ‘Nhăk por ăn bơngai yoch ưh đe đe băt, jong đak ăn bơngai yoch ưh vao,  
7. Tơdrong yoch iĕ yoch tih ưh đei bang 
8. Ƀơ̆r dô̆ thoi kop kơtơ̆ng jơva gra#m 
9. Đĭch đam hnam dông athei tơroi,  
10. Drăkăn thông măng, tơdăm huang đak duh athei tơroi,  
11. Drŏ nglo pơdro chêng athei hơdăh, drăkăn tĕch ƀoh athei hơlen,   
12. Tơmoi hnam hin duh athei jong tơdrô,  
13. Bơngai vei pơlei iŏk ti ‘lek kơđoh ‘long pơm gru 
14. Bơngai vei pơlei dang ei jơ̆ng yak ưh hloh,  
15. Tơdrong tih iĕ ưh ‘lơ̆ng đon xơnêp bơnôh,  
16. Pă oei băt luơ̆t axong xik ‘nhĕm,  
17. Pă đei băt jong por jong xik,  
18. Đe chrih jing juăt năm apong rim năr ,  
19. Đ6 đam dăh đe vei kơpô tơ̆ cham ‘nhĕt,  
20. Măng por prung ‘nhăk tơ̆ mir, ‘năr xem đak ‘nhăk tơ̆ bri  
21. Tơdrong iĕ ưh đei bơngai băt, bơngai lĕ,  
22. Jra ƀok ưh vă ră, kră ƀok ưh vă hơvơn,  
23. Tơdrong tih đơ̆ng xơ̆ tam lăh đei,  
24. Yang hơpang păr jăk, kiăk kơnê̆ gô truh,  
25. Krong rơđăng, thong hrơ̆, bri jô honh,  
26. Jơhngơ̆m đe jĭ, bơnôh đe hĕl,  
27. Kon pơlei pơxuơ̆k pơxuơ̆l pă đei băt hơdăh,  
28. Tơdrong yoch tơmoi minh, tơdrong yoch ƀok ƀar. 
Tơdrong yoch bơngai xoai xik  
1. Et xik athei hơlen lăng kang 
2. Xŏng por prung athei hơlen đing 
3. Xa ‘nhĕm tơ̆ kơxêng hơlen axong 
4. Kueng kơpơ̆ng krao xa mă ưh gơh xa 
5. Pơlei kơ ‘nâm krao et xik mă lei ưh kơ băt et  
6. Et hrơ̆ đak xik mă ưh băt pơdơh 
7. Xa xem đĭ minh kơxêng ưh kơ năng 
8. Ƀuih hram, đon hơvơ̆l, măt bre nhen xem grech xa rang pơle 
9. Măt đum nhen kơpô vơnh kơdâu tơ̆ groi 
10. Jơ̆ng axeh bri pơkoih jur tơ̆ đak, 
11.Xoai xik ưh băt yak jơ̆ng păh âu păh to ưh băt trong 
12. Hăp noh drăkăn ưh đei đon kơchĕng, hăp noh drŏ nglo ưh băt pơdơh 
13. Hơgơ̆r rông ưh hĕl hăp tôn 
14. Chêng tih kơ̆l hnam hăp tơrơn, chêng iĕ lơ̆m hnam pai gŏ hăp tôn 
15. Ge xik jơ̆ng hăp juă ti tôi 
16. Blu tih hăp juă bơngai kră, blu iĕ hăp juă bơngai ‘la#p 
17. Nơ̆r yă ƀok pơtho hăp pơm ‘mơng, nơ̆r mĕ ƀă akhan hăp ưh mơ̆ng 
18. Tăng kră pơlei hăp ưh hli 
19. Hăp xrêm nhen kŏ vơnh 
20. Hăp chă drong nhen đe vơng đe dư 
21. Đon hăp hơlăng mă nhen klĭk, kơ̆l hăp đei xŏk mă nhen pơl 
22. Măt hăp đei ngai mă nhen đe tol 
23. Đon bơnôh khenh nhen unh xa ‘nhĕt gia pơyan phang 
24. Khenh nhen kŏ xo ‘nao kon 
25. Nhen ƀih hơkăn tơ̆ kơdơ oei cheh kơtăp 
26. Kăp hơnenh, ti kach, ƀơ̆r ôr 
27. Hơkâu đe hăp juă, măt đe hăp tap 
28. Muh lĕch pham, hơnenh ruh 
29. Pơgê hrôih yă ƀok hăp tơtoh kơnê̆ 
30. Mĕ ƀă hăp lach măng năr 
31. Teh hơkăn, tôh kon ưh mơnat 
32. Tơƀăng oei pai hăp kơdăh ŭk, por oei xĭn hăp tơpăt unh tôm tong tôn 
33. Hăp et xa vă kơ phĭ ưh băt lăng, pơma tơtok ưh băt 
34. Hơgơ̆r tơ̆ rông hăp truh rơyuh, chêng hnam đe hăp truh 
35. Đe pơdrŏng krên dên hăp ưh mơ̆ng 
36. Hăp ƀơm yoch tih hơtŏ kông kơjung 
37. Drong yoch hăp ataih nhen Krong Ayun pơyan ‘mi 
38. Pơlôch bơngai hăp athei hrŭ ‘mong 
39. Pham đe tuh hăp athei hrŭ hăm nhŭng 
40. Đon đe hăp pơrăm athei hrŭ hăm ier 
41. Chĕp đing xik, ƀơ̆r hăp pơma ‘ngam 
42. Ti hăp athei bơ̆ tăng hơ̆t kră pơlei. 
Tơdrong yoch yuơ bơngai vơng pơm tơlĕch  
1. Bongai thông huang nhen kơpô vơnh 
2. Pơgê năm pơlei âu, măng năm pơlei to 
3. ‘Năr ‘nă, kơmăng nhâm ưh băt kiơ  
4. Pơhngol ƀơm yang atâo chơng 
5. Măt ưh bang yang atâo phak 
6. Kơ̆l ưh băt trŏ yoch, plei nuih hăp pă lĕ băt ‘mêm 
7. Ƀơ̆r hăp ưh đei pơma nơ̆r trŏ 
8. Drơh rông jơ̆ng hăp juă, tơnuh unh ti hăp pơrăm 
9. Chă tơdrong hăm mĕ hăm ƀă 
10. Đe kră hăp tơtoh, đe hơ ioh hăp dong 
11. Chăl yă ƀok xơ̆ chă pơtho 
12. Chêng mĕ ưh trŏ nơ̆r hơgơ̆r hơvơ̆l jơva, hơgơ̆r yoch chêng duh pă đei nơ̆r 
13. Ge tơdrô kro yuơ bơngai tuh đing 
14. Pỏ khoi yuơ bơngai pơgiơ̆ng unh, get đak hrơ̆ yuơ ưh đei bơngai văk 
15. Kon bri lôch yuơ đe chă hơnguăng 
16. Axeh tơno kơtĕch tơlei yuơ đe vei, axeh hơkăn klenh yuơ tơm bơ̆ var. 
17. Kơpô vơnh đe khĭn hơchăng kư̆ kă. 
18. Hăp vơnh mĕ kuă chă ăh kơ ‘năr, hăp dư ƀă kuă chă ăh kơmăng athei vei tơ̆ mir 
19. Drŏ nglo vơnh mĕ athei vei tơ̆ hnam, đrăkăn vơnh ƀa ă 
20. Kră jĭ kon xâu athei rơva ti, hơ ioh jĭ yă ƀok rơva jơ̆ng 
21. Âu noh, hăp vơng akhan ƀă kuă chă, hăp dư akhan mĕ kuă chă apinh 
22. Blu hăp tih juă hơkâu đe kră, ti hăp pran pơjuă hơ ioh 
23. Mĕ hăp pŭ, ƀă hăp athei hrŭ 
24. Xik athei tơkang, ier athei ƀuh 
25. Yoch athei tơlang, athei pơm hơdăh 
26. Kueng ƀôt tơ̆ âu tơ̆ to athei băt 
27. Nĕ kơdâu kiơ̆ bơngai vơnh, nĕ pơma kiơ̆ bơngai dư 
28. ‘Long bŭk nĕ păh hăm xung, gia kro nĕ ‘măn jê̆ unh 
29. ‘Nhĕm ƀâu nĕ tong hăm đak 
30. Đĭk drŏ nglo nĕ teh hăm tơlei tih 
31.  Đĭk drăkăn nĕ hơbuăt hăm tơlei hre 
32.  Bơngai kră nĕ tŏk krang dơ̆ng 
33.  Bơngai jĭ nĕ xa phĭ jat, bơngai dư athei hơlen mă trŏ 
34.  Mĕ hăp nĕ hơchăng kơpô vơng yan tô̆ 
35.  Ƀă hăp nĕ lê̆ kŏ vơnh lĕch đơ̆ng hơdrum 
Tơdrong yoch yuơ hơlăh ưh vă jang 1  
1. Et xa thông măng huang đai 
2. Hăp thoi ƀih kơtĕch kơ̆l, thoi kơpô kơtĕch tơlei 
3. Hăp thông kư̆ kă pơlei âu pơlei to đĭ pơyan ‘mi 
4. Hăp kơdâu pơlei pơla nai đĭ pơyan phang 
5. Yan ‘mi ưh ƀôh hăp năm proi ƀa 
6. Yang tô̆ ưh ƀôh hăp năm chong mir  
7. Ƀă pơngot, mĕ hal, kon hơ ioh hin dơnuh hăp pơm ‘mơng 
8. Hăp đei ti mă ưh vă năm yâu ka hơdang 
9. Hăp đei jơ̆ng pran mă ưh băt năm hơnguăng kon bri  
10. Tơchă et xa thông huang đai 
11. Thoi kơpô rơvơ̆ng khul, thoi rơmo ưh đei khul 
12. Hăp hơ ‘nhăk tơdrong jâu kư̆ kă lơ̆m hnam 
13. Hăp ba nơ̆r jâu kơnê̆ ăn pơlei 
14. Bơngai khenh ưh vă mơ̆ng, ưh kơ lui kơ kră 
15. Yoch ưh băt ol bral, yoch mă oei hơngăh 
16. Hăp athei ƀơm tơpuh đơ̆ng pơlei. 
Tơdrong yoch yuơ hơlăh ưh vă jang 2 
1. Tô̆ chră kơdŭ ƀă hăp ưh lăng ƀôh  
2. Tô̆ chră kơdŭ mĕ hăp ưh ‘meh lăng 
3. Ôn tơ̆ mum ‘nhĕt hăp hat hăp hri 
4. Đak pơuh ‘nhŏng oh kơtoh yuơ pông teh koh ‘long 
5. Ngôn ‘long rơngơp hăp chă tơgar, teh hơrăng hăp ưh tôch, long hơrăng hăp ưh ‘meh kăl 
6. Minh ƀar năr hăp truh klaih jăk 
7. Lăng mir thoi anih đei hrai,anih đei ĭch, chong ‘nhĕt thoi kop rơi 
8. Tung đak hăp ưh kơleng, koh ‘long unh hăp ưh tôch 
9. Hơpuăl hăp klơ̆m, hơdrei tơng 
10. Năm pŭ đak hăp akhan jĭ kơdŭ  
11. Tam mă tom jong đak đak hlôi hrơ̆,  
12. Por tam jong noh đĭ bơih 
13. Tam mă tôm tơbăt noh hăp truh 
14. Kơpô tam tom ƀuh hăp hlôi xa 
15. ‘Nhĕm tam ‘nŭng hăp hlôi axong 
16. Đak tam hrơ̆ hăp hroh rôp ka, tơhăt rôp ka, yâu areng 
17. Hăp kơhô tj\hoi kŏ xo ƀôh ‘nhĕm, thoi klang ƀôh ier kon 
18. Klak pơngot truh apinh ƀa ‘nhŏng, pỏ xap noh hăp truh apinh ƀoh oh 
19. Minh năr ƀar năr lơ nhen ‘long lơ̆m bri 
20. Phe đĭ, ƀoh hrŏ, đak hrơ̆ 
21. Kon pơngot, hơkăn pơma, đe krao 
22. Ƀôh pơk đe noh mơ̆t đĕch, ƀôh pơlei đe ka#m hăp mơ̆t hloi 
23. Hơdrei hơpuăl đe klŭ hăp pơih 
24. Xa nhen kŏ ưh băt kơdơ̆, et thoi nhŭng pơngot gô xa 
25. Măt hăp ưh băt lăng, đon hăp ưh gơh kơchĕng, đon hăp ưh kơ hlôh 
26. Xik minh tơm, minh ier hăp athei kla 
Teh tôn băl pơm pham lĕch xĕch huăng lơ̆m pơlei  
1. Đe xư kơnôm đei jơ̆ng pran, đe xư kơnôm đei ti jăng  
2. Đe xư hơtai ti teh, đe xư yak jơ̆ng juă đe 
3. Teh đe ưh băt lăp, koh đe ưh băt tôm  
4. Pham lĕch ƀenh ƀŏ, pham lĕch tơro tơ̆ teh 
5. Pơlei gô phak hrŭ, pơlei gô ƀơm răm 
6. Yan phang tơm hơƀo lôch kro, yan ‘mi đak blai la#p pơlei 
7. Pơtăm tơh toh jô, pơtăm pia pia honh 
8. Tơdrong hlôi đei, tơdrong hlôi teh dong 
9.  Tơ̆ng tơdrong khenh hlôi hloh, jơhngơ̆m tô̆ hlôi ngach 
10.  Bơngai yoch, yoch athei ol bral, yoch băt ming đon 
11.  Nhŭng athei ƀuh, tơdrô tơkang, yoch athei pơkra 
12.  Brai kon iŏk chô̆ tơ̆ ti bơngai ƀơm răm 
13.  Hơpơi rơka tenh klaih, gru pham tenh hrăng 
14.  Apinh đei pŭn ai, tơpuh  ưh pŭn ăn bơngai ƀơm răm  
15.  Ti chĕp đing et tơdrô, ƀơm pơma nơ̆r hnơi 
16.  Đơ̆ng dang ei tơdrong hĕl gô đĭ, tơdrong yoch đei xut lê̆ 
17.  Ưh đei bu tơbăt tơdrong xo, tơdrong hlôi bơh ƀơm. 
Tơdrong yoch teh đe kư̆ kă  
1. Tơdrong tih tơdrong iĕ tam mă hơdăh 
2. Bơngai yoch bơngai trŏ tam mă tơlang 
3. Đe tam mă tom băt, bơngai tam tơhroh lĕ 
4. Mă hăp hroh dăh teh dong tơtoh mĕ ƀă đe 
5. Khenh kơnê̆ thoi lĕ kŏ xo tơ̆ bri, hơtei thoi nhŭng bri lơ̆m hơgơp, 
6. Pêng ‘nu truh găn hăp ưh mơ̆ng, minh jĭt ‘nu truh găn hăp ưh chiu, 
7. Đe pơtho ưh gơh, đe akhan ưh hlôh 
8.  Teh đe jĭ hăp athei hrŭ 
9.  Hơ ioch pơkrra minh ge tơdrô, minh pôm ier 
10.  Tơ̆n teh đe ƀĭch minh anih, oei minh adrô̆ 
11.  Hal đak ưh gơh nhă, pơngot por ưh gơh xŏng 
12.  Noh mŭk tơmam hăp athei klă ăn kơ đe 
13.  Hăp athei rong đe truh lai yơ klaih jăng 
14.  Tơ̆ng teh đe truh lôch noh tơdrong yoch hăp athei phak hlăm, yoch hăp athei hrŭ tih ăn kơ đe.  
Tơdrong yoch teh dong, pơjuă kon xâu đe nai  
1. Kon drŏ nglo mĕ rơneh, kon drăkăn ƀă rong ‘me,  
2. Ăh jơ̆ng gơh yak, ti gơh jang 
3. Đak pơ uh mĕ ƀă tuh ăn kon 
4. ‘Năr jang, kơmăng tral, lap hơkâu,    
5. ‘Meh kon drŏ nglo vơ̆ pran thoi tơm pơlei kơ̆l pơlei,  
6. ‘Meh kon drăkăn tih nhen tơm phat tu đak,
7. Kon drŏ nglo gơh chong mir, kon drăkăn gơh tanh brai,  
8. Hlôh vao găh kong chơmei, băt axong tơhưch, băt tơroi nơ̆r pơkă,  
9. Băt pơm hơkăn, băt chă klo,  
10.  Hăp noh bơngai kơnê̆ thoi ƀok kiĕk, hăp drăkăn chơđŏk thoi kŏ xo,  kon đe ưh lĕ tơlăng,  
11.  Jơ̆ng hăp jăm juă hơkăn đe ưh băt ‘mêm, tơpang ti hăp tap 
12.  Hơkâu đe jĭ, bơnôh đe hĭl,  
13.  Tơ̆m jơ̆ng tơgơ̆, ti vĕ vŏng, măt bra#p, kơ̆l pơ ‘ngeh, hơkâu hra#p hrăp, hăp xoi pơkra hăm kơpô hăm ge tơdrô,  
14.  Ti hăp huơ̆t, jơ̆ng hăp juă,  
15.  Tong hnong nhŭng hnam đe hăp pơkra hăm nhŭng,  
16.  Tong hnong hơkăn đe hăp pơkra hăm nhŭng, 
17.  Nhŭng hăp athei hrŭ vă pơkăp hăm kon pơlei.  
Găh dôm tơdrong teh tôn băl yuơ tơgar  
1. ‘Mi phuơ̆t pơm tơgơ̆ xơdrai ‘long, kial kơtang pơm tơpăr bơbŭng hnam, 
2. Bơngai ƀơ̆r kơtang, bơngai lơ ƀơ̆r, 
3. Jơ̆ng ti ưh đei xơđơ̆ng 
4. Đon đe hĭl thoi kial phŭt huơ̆r 
5. Bơngai djrăi mĕ, đe tơtok ƀa 
6. Nơ̆r pơjăh pơjăng ưh đei dông  
7. Bơngai noh teh thoi đe teh kơ̆l ka rô, bơngai noh teh thoi đe teh kơ̆l ka hơkenh,  
8. Phum muh lon, pham đon lĕch  
9. Kra ưpơlei găn ưh kơ kĕ  
10. Ƀok akhan nĕ ưh vă mơ̆ng, yă akhan ƀo ưh ‘meh pơdơi  
11. Ƀă tang, mĕ nhâm ưh vă kơleng  
12. Đe xư gơ̆ ti, juă jơ̆ng dih băl,  
13. Tôm pơlei kueng tơroi adoi băt,  
14. Yă ƀok jĭ đon, mĕ ƀă kơdơ̆ kơ đe  
15. Măt xăng hơ̆l noh pat hăm tơmo pat,  
16. Xăng jĭt ‘long noh pat hăm tơmo jơk ( tơmo pŭk). 
17. Tơdrong tih tơdrong iĕ pơđăp mă hơdăh 
18. Trŏ yoch athei tơbang xek tơlang. 
. Găh tơdrong teh tôn băl pơm rơka iơ iă  
1. Tô̆ ngach ƀiơ̆, khenh hlôi jur 
2. Tơdrong trŏ tơdrong yoch hloh hlăng 
3. Bơngai pơm yoch athei ol bral 
4. Tơ̆ anăp tơm pơlei xek tơlang 
5. Tơ̆ anăp kon pơlei bơ̆ng pang 
6. Bơngai pơm yoch athei hnơi bơngai ƀơm teh dong 
7. Hăm minh pôm ier, hăm minh drăm xik 
8. Tơbre chĕp đing et atŭm minh drăm xik  
9. Nơ̆r hnơi athei pơtruh, tơdrong hnơi athei pơm 
10. Đơ̆ng dang ei nĕ kơdơ̆, đơ̆ng dang ei nĕ hơreh băl. 
Bơngai pơm yoch athei pơkra minh pôm nhŭng păng minh drăm xik  
1. Hăp noh bơngai kơtuĕn grŏng 
2. Thoi ‘nhĕt gia pơyan tô̆ phang 
3. Jra#m unh noh xa, jra#m ‘nhui noh khơ̆ng 
4. Hăp noh bơngai hơtei khenh 
5. Thoi kon bri brăh, thoi ƀih lơ̆m hơgơp 
6. Kơ̆l tam tom kơchĕng, ‘ngok tam tom dăr  
7. Mă hăp chă tôh đe adrol 
8. Mă hăp iŏk jơ̆ng kơdăh đe nai 
9. Hăp athei pơkra ăn bơngai rơka 
10. Hăm minh pôm nhŭng, minh drăm xik 
11. Tơdrong yoch athei phak, yoch athei pŭ  
12. Tơdrong xo ưh đei tơbăt 
13. Ƀar păh đơ̆ng dang ei erih tơguăt băl 
Găh tơdrogn teh tôn pơm rơka hlăm   
1. Hăp noh bơngai hơtei kơnê̆ 
2. Đon bơnôh tô̆ thoi ‘năr, khơ̆ng thoi lĕ unh 
3. Pơgê hăp chă trong, pơgrong kơxơ̆ hăp chă tơdrong  
4. Tơdrong tam đei bu lĕ, tơdrong tam bu băt hăp hroh teh tôn đe 
5. Hăp teh bơngai ưh lĕ tôm, hăp dong kon đe ưh lăp 
6. Tôh pham mă lĕch xĕch măh huăng 
7. Tôh kon đe truh ti ưh gơh yơ̆r, jơ̆ng pă gơh yak 
8. Đe akhan hăp ưh gơ̆t, đe dơ̆t hăp ưh kĕ 
9. Dang ei ti hăp đom pham, jơ̆ng hăp klep đuh  
10. ‘Nhĕt uh tơ̆ mir ưh đei bơngai choh 
11.  Đŏk hua phă pơrăm tơ̆ mir ưh đei bơngai puh  
12. Tơdrong yoch hăp athei pơxrŭ, yoch hăp athei hrŭ ‘mong 
13. Hăp athei hrŭ ăn kơ đe  
14. Hăm minh dăh mă ƀar tŏ kơpô  
15. Ăh ‘nhăk kơpô năm pơxrŭ đei tơm pơlei kiơ̆ vă bơ̆ng pang  
16. Hăp athei pơkra ăn kơ đe  
17. Hăm minh pôm nhŭng, hăm minh drăm xik 
18. Tơdrong yoch thoi noh mă gơh đĭ, yoch thoi noh mă gơh klaih. 
Găh tơdrong tôh pơlôch bơngai  
1. Tơdrong ưh ê hăp pơm pơlôch bơngai  
2. Hăp pơm ăn nơ̆r pơma hnam đe hĕl xơ ‘ngon 
3. Mir đe ưh ‘meh chong, ƀa đe ưh vă broch  
4. Đei tơdrong xek tơlang đơ̆ng unh hnam đe hăm hăp 
5. Noh tơdrong trŏ yoch athei hơlen hơdăh, apinh mă rơđong 
6. Tơ̆ng yuơ tơdrong ‘mê̆ ưh đei hơlen găn adrol 
7. Tơ̆ng tơdrong ‘meh găn mă ưh đei trong gơh găn 
8. Noh tơdrong yoch ưh ê jing pơlôch bơngai ƀơm tơlang hơ iơch hloh  
9. Tơ̆ng yuơ chă yak ưh đei bơ̆ng, dơ̆ng ưh đei lăng 
10. Tơdrong truh hăp ưh đei kơchăng 
11. Tơdrong gơh găn hăp ưh vă găn  
12. Noh tơdrong yoch ưh ê pơm bơngai lôch gô pơxrŭ hlăm  
13. Mă tơdrong pơxrŭ bơngai pơm yoch hlăm dăh hơ iơch thoi yơ  hăm unh hnam đe hăp athei pơkeh  
14. Noh pơxat ăn bơngai lôch hăp athei kơchăng, tơdrong hnơi 
Tơdrong yoch lê̆ hrŏng bĕt pơm xar bar ăn bơngai 
1. Hră tơ̆ hơngiĕng hăp ôn ăh kơmăng, mra#m hră ăh tơneu 
2. Hrŏng tih hăp bĕt găh pơmơ̆t mih ưh kơ lĕ, hrŏng iĕ hăp 
3. Kon bri ‘leh đe kră ưh băt, kon char iĕ ‘leh hơđong đe 
4. Tơ̆ mir hră kơjung hăp kơtol găh ‘ma, jih mir hră kơđeh 
5. Hrŏng tih hăp chŭt ƀenh tơm ƀa, hrŏng iĕ hăp chŭt ăh tơm 
6. Kraih ‘leh kơmăng hăp ưh kơleng, tơpai ‘leh kơ ‘năr hăp ưh 
7. Kơtŏng hlôh klak hăp ưh pleh, juei tơgơ̆ hơke hăp ưh 
8. Hơđong ‘leh hăp pơm ‘mơng, hơkap tơdŭl hăp măk ai, 
9. Hrŏng ƀet ti đe hin hăp athei hrŭ, hlôh blu kon đe hăpo pŭ,  
10. Pơchăh blu jơ̆ng kon đe hăp chiu,  
11. Bơngai răm kơtĕch jơhngơ̆m hăp hrŭ hơkâu, bơngai răm plei nuih dơ̆ng hăp hrŭ hơkâu,  ƀuh minh pôm nhŭng,  
12. Minh pôm chêng, minh pôm kơpô hăp athei ăn, hăp athei 
13. Drăm xik găh hlĕch hăp atheoi xoi tơbeh,  
14. Cham rông hăp athei brơih,  
15. Nơ̆r pơkăp hăm yang hăp athei xơkat,  
16. Tăng hơ̆t tơm pơlei hăp athei hơchŭ chĕp.  
Bĕt hơđong ưh pơih pơm xar bar ăn bơngai nai  
1. Hơkô tih găh hlĕch hăp ưh pơih, hơkô iĕ găh pơmơ̆t ưh vă vei, hăp ưh vă pơih,  vă vei,  huăng,  
2. Kon kiĕk trŏ hrŏng hăp ưh vă rôp, kon kiĕk iĕ trŏ hrŏng 
3. Hơkô ‘leh kơnăr hăp ưh vă lăng, hơkô ‘leh kơmăng hăp ưh 
4. Đe pơdrŏng ôn jơ̆ng juă pham ro, đe hin ti vĕch xĕch 
5. Drŏ nglo bôk găn ‘leh trŏ blu, drăkăn găn rok jơ̆ng juă trŏ,  
6.  Tơdrong yoch hăp athei pŭ, athei ‘mong,  
7.  Nuih đe dơ̆ng, jơhngơ̆m đe kơtĕch, hơkâu hăp hrŭ ăn đe pơlei găh hlĕch,  
8.  Hơkâu hăp hrŭ ăn đe pơlei găh pơmơ̆t, 
9.  Tơ̆ng jơ̆ng đe jĭ, pham đe ro, nhŭng kreo hăp athei pơtruh ăh pơgê, nhŭng yŏng hăp athei pơjao ăh kơxơ̆. 
. Tơdrong yoch bĕt hơkô ưh pơm tơdra kơnă1 
1. ‘Măn pơkhông hrŏng anih uh  
2. Bĕt hơkô ‘leh ăh gŏk ‘long 
3. Đe kră hăp ưh pơthâu 
4. Đe hơmuh hăp ưh tơroi 
5. Kơđoh ‘long hăp ưh chrăh pơm tơdra 
6. Ƀơ̆r hăp ưh lĕch minh nơ̆r pơma 
7. Tơ̆ng đei bơngai pơchăh jơ̆ng, tơ̆ng bơngai hĕch ti 
8. Hăp athei chiu ăn  pơgang 
9. Jên hu hăp athei klă  
10. Tơ̆ng đei bơngai lôch 
11. Pơxat hăp athei man  
12.  Hơkâu đe lôch hăp athei ‘mong 
. Tơdrong yoch bĕt hơkô ưh pơm tơdra kơnă 2  
1. Tơpu xut tih tơ̆ tơm gong hăp ưh ka#m xơdrai hơdrih, tơpu xut iĕ lơ̆m xơdrai ƀlang hăp ưh ka#m xơdrai kro 
2. Tơpu hong lơ̆m lăm tơm ‘long kro hăp ưh ‘meh ‘lek kơđoh 
3. Hơkap tih lơ̆m ‘nhĕt uh hăp ưh pơm gru, hơkap tih lơ̆m bri ‘la#p hăp ưh tơroi ioh juă ƀơm ti bơ̆ trŏ ‘măng 
4. Bơngai kră găh hlĕch ưh băt, tơdăm tơring pơmơ̆t ưh lĕ, hơ 
5. Ƀơ̆r hăp ưh tơroi vă minh nơ̆r, hơnenh hăp ưh ha vă minh 
6. Tơring kơpơ̆ng kơ ‘na#m hăp ưh kơ roi 
7. Minh drăkăn, 3 drŏ nglo duh ưh đei pơtruh nơ̆r 
8. Tơhiĕng hră hăp athei tơroi ăn đe kră, tơlei hăp athei tơbăt ăn khul hơmuh 
9. Hrŏng tih tơrih ăh tơm hơdrih, hrŏng iĕ tơjê̆ hăm tơm kro 
10. Hla jơk đe găn ưh lĕ yă kiơ, lLong kro met yak găn ưh kơ ƀôh 
11. Jơ̆ng juă hrŏng, ti hrŏng kăt 
12. Pham lĕch xĕch blu hlôh ti rơka 
13. Tơ̆ng ƀơ̆r đe đĭ hrơ̆ng, jơ̆ng đe pă đei oei jĭ, nhŭng hăp athei ƀuh vă pik ti ‘nhĭp, jơ̆ng ưh yak, ti pă đei chĕp kơtol, chêng yŏng hăp athei axong, kơpô găm hăp athei hrŭ ăn kơ đe lôch 
14. Đe xar bar khăn ưh gơh kơxu, buk ưh đei tơnŏ, măt kơ 
15. Rơmo hăp athei ƀuh vă pik jơ̆ng, hơmrŭk chêng hăp athei 
Găh tơmam pơtĭl  
1. Drăkăn noh văr hơbĕn, tơpen noh ‘măn drŏ nglo 
2. Xăng noh đei gơ̆r, tơgăk athei đei pla 
3. Huar athei đei gơn, kơn đei trong xĭt 
4. Tơdrong tih iĕ athei đei bơngai mơ̆ng bơngai băt 
5. Kơpô hiong athei băt bơngai dui, rơmo ƀuh athei đei bơngai chĕp xăng 
6. Bu chĕp tơlei chô̆ kơpô lơ̆m ti, bu dui kơpô hăm ti 
7. Măt lăng, ti băt, ƀơ̆r pơma 
8. Athei rôp hăp mă đei, athei hơlen muh măt hăp noh 
9. Hơbĕn drăkăn yơ athei iŏk, tơpen drŏ nglo noh athei chĕp 
10. Drăkăn athei đei jrŭng, drŏ nglo athei đei tăng hơ̆t 
11. Tơpang ti hăp athei rơva, yak jơ̆ng hăp athei pơgăn 
12. Ƀŏ hăp athei ƀôh băt, măt hăp bang athei hơlen năng   
13. Ier tơmông athei băt jơ̆ng pran, ier hơkăn athei băt dơh kơ̆l po 
14. Chô̆ jơ̆ng ier, pơnăr  kơtol, xik tơkang 
15. Mŭk bơ̆ng pang, bơngai chơng trong, chrek trong dĭl vĭl tơ̆ teh, chơkeh gru tơ̆ ‘long 
16. Minh xơdrai ‘long lơ̆m bri, minh pôm tơmo tơ̆ đak.  
17. Ƀar ‘nu athei băt, 3 ‘nu athei kơnăl. 
18. Đon băt, măt lăng, kơ̆l hlôh vao 
19. Tơmam hlôi đei, bơngai hlôi bang, yang hơpang bơ̆ng pang. 
20. Nơ̆r pơma, ba bơ̆ng  hăp ưh pơjăng 
21. Tơdrong hlôi bang, hlôi băt athei tơlĕch tơlang pơkra. 
Tơdrong yoch ưh vă klă hre  
1. Ăh kăl đe axong tŏk iŏk, ăh kơƀah đe ăn mưng, 
2. Ƀar xơnăm tŏk iŏk tam mă klă, pêng xơnăm tơmam mưng duh tam klă, mă ƀa lơ̆m xum xang đĭ, truh ‘măng nai, 
3. Pơkăp klă kơpô mă kơpô lơ̆m hơdrong ưh đei, pơkăp klă ƀa 
4. Pơkăp pơyan hơƀo, pơkăp pơyan cà phê, pơkăp ‘măng âu 
5. Apinh kiơ̆ hăp lap kơ ƀơ̆r đĕch, kơdâu kiơ̆ hăp rơgăh kơ jơ̆ng, 
6.  Tơdrong hre hrông đơ̆ng đe hăm hăp, athei truh tơm pơlei apinh pơtơm băt, truh kră pơlei tơroi noh lĕ  
7. Tơdrong yoch hăp kăl kơ xek tơlang. 
. Tơdrong yoch lê̆ kơpô rơmo pơrăm mir ƀa  
1. Bơngai đei kơpôl mă hơlăh chă, bơngai đei rơmo mă kơmăng hơlăh kron 
2. Kơpô rơmo truh pơyan ưh vă vei 
3. Hơdrong ưh hrăng, pơga ưh đei  
4. Lê̆ đe hăp kơdâu kư̆ kă pơrăm mir ƀa  
5. Pơm ăn yang hri mĭl, yang hri kơdâu 
6. Pơma ăn kon đe pơngơt, xâu đe ol kơ por  
7. Tơ ‘ngla kơpô rơmo athei hrŭ ăn tơ ‘ngla nai 
8. Pơtruh nơ̆r hnơi hăm đe hăm minh pôm ier, hăm minh drăm xik vă tơ ‘ngla hnam krao yang hri vih.  
Tơdrong yoch lê̆ kơpô rơmo pơrăm tơmam đe  
1. Trong găn ưh đei, pơga dơ̆t ưh đei  
2. Hrôih ưh đei puh, kơxơ̆r ưh đei vei  
3. Kơpô rơmo pơrăm tơmam đe nai  
4. Tơdrong yoch bơngai rong athei hrŭ, yoch bơngai vei athei ‘mong    
5. ủHŭ ăn đe hăm minh pôm nhŭng
6. Hrŭ ăn đe hăm minh drăm xik 
7. Thoi noh mă tôm  
8. Thoi noh pơtơm đĭ yoch 
9. Đe pă đei râu tơbăt. 
. Lê̆ kơpô rơmo pơrăm mir ƀa đe nai noh athei hrŭ mir ƀa  puh, puh, 
1. Đe đei kơpô pơgê hrôih athei vei, đe đei rơmo kơmăng athei 
2. Hăp đei kơpôl mă hrôih hơlăh vei, hăp đei rơmo kơxơ̆ hơlăh 
3. Hơdrong ưh đei, pơga ưh dơ̆t, 
4. Hăp lê̆ kơpô rơmo pơrăm mir ƀa đe nai, 
5. Tơm ƀa iĕ trŏ rơmo juă lôch honh, 
6. Tơm ƀa kră trŏ kơpô xa lôch tơm, 
7. Hăp athei hrŭ tôm ƀa tơ̆ mir  
8.  Hăp athei hrŭ mă tôm ƀa lơ̆m bong 
9.  Hăp athei pơkra ăn unh hnam đe  
10.  Hăm minh pôm ier, minh drăm xik 
11.  Vă xoi tơbeh kơ yang hri vih hăm tơ ‘ngla  
Ưh kơ ê dăh mă pơhhnŏng pơm unh xa ƀa đe noh yoch tih  
1. Tơm ƀa unh xa jing hơnuh, rơ dje ƀa unh xa jing teh 
2. Yang hri hli noh kơdâu klenh, yang hri mĭl noh jăk lê̆ 
3. Đe jing pơngot rơvĕt , đe jing hin dơnuh tơnap tap 
4. Đe xang axong đak pơ uh pơm jang chŏng mă ưh đei xa yua 
5. Đe tuh đak pơ uh jang hrat  
6.  Hăp pơm unh xa ƀa hnam đe noh yoch tih 
7.  Hăp athei hrŭ ăn unh hnam đe 
8.  Unh xa ƀa tơ̆ mir athei hrŭ pơđĭ mir hloi  
9.  Hăp athei pơkra ăn unh hnam đe  
10.  Hăm minh pôm ier, minh drăm xik 
11.  Vă tơ ‘ngla hnam xơng yang Sơri vih 
12.  Tơ̆ng ưh đei tơmam hrŭ, tơ̆ng tơmam hrŭ ưh keh  
13.  Hăp athei jang ăn kơ đe truh lai yơ klă đĭ hre 
14.  Hăp athei tĕch hơkâu po vă iŏk tơmam hrŭ ăn kơ đe  
.Găh yoch yô chơgaih kư̆ kă tơ̆ mir đe nai  
1. Mir ƀa đe oei lĕch rơdje 
2. Hơƀo đe tơ̆ mir oei pơjing plei  
3. Hăp thoi lĕ đe vơnh 
4. Hăp pơm thoi đei klĭk ưh kơtơ̆ng 
5. Hăp pơm thoi đei bôm ưh xâu 
6. Hăp yô chơgiah kư̆ kă tơ̆ hơgăt ƀum đe nai  
7. Hăp yô chơgaih tơ̆ tơm tôl đe  
8. Hăp chep cop thoi hua tơtông hơƀo 
9. Hăp xep xop thoi đŏk klĕ prit 
10.  Teh mir đe trŏ pơlơ̆m, yang jang đe trŏ kơne pơrăm 
11.  ‘Long xa plei lơ̆m mir pă đei giơ̆ng 
12.  Hăp athei pơxrŭ, hăm athei hrŭ ăn kơ đe  
Kŏ hnam po kăp đe  
1. Rong kŏ khenh mă ưh kơ chô̆, rong kŏ ranh mă ưh kơ kron 
2. Hơ ioh truh ngôi, đe kră truh apong 
3. Ƀơm kŏ khenh druh, kŏ ranh kăp 
4. Unh hnam athei pơxrŭ, unh hnam athei ‘mong ăn đe  
5. Ăn kŏ kơ đe vă pơm kiơ pơm 
6. Hrŭ ăn kơ đe minh pôm ier, minh drăm xik 
7. Athei chô̆ brai kok ăn bơngai ƀơm kŏ kăp 
8. Vă anih rơka tenh klaih, vă anih kăp tenh kro 
9. Vă tơdrong ‘lơ̆ng truh hăm đe yĕt 
10. Vă tơdrong kơnê̆ jăk tơ̆ ataih 
11. Đơ̆ng rŏng noh rim tơdrong pơtơm ‘lơ̆ng  
Pơm lôch kon tơrong đe nai   
1. Pơm lôch kon tơrong đe nai noh đei tơdrong yoch 
2. Athei ‘mong hăm minh kon mă nai  
3. Athei hrŭ hăm kon mă nai 
4. Yoch hăp athei pŭ, yoch hăp athei pơxrŭ 
5. Hăm minh pôm nhŭng, hăm minh drăm xik  
6. Tơdrong yoch noh mă gơh đĭ, yoch thoi noh mă gơh đang 
7. Tơdrong hloh bơih, yoch xang pơxrŭ  
8. Ưh đei bu tơbăt, ưh đei bu tơroi. 
Pơkăp xơnong kon pơlei hăm rông  
Rông noh mŭk drăm atŭm kơ pơlei pơla. Kon pơlei lăng rông noh kăp gĭt păng graxia. Hăp thoi lĕ um pơtih kơ tơdrong pran, Yuơ âu jing anih pơgơ̆r dôm tơdrong xek tơlang tơdrong yoch, tơkêng lơ̆m pơlei, anih pơgơ̆r lơ khôi et xa, lêh akŏm, apinh yang hơpang pring vei pơlei pơla, axong ăn tô̆ ‘mi kial xơđơ̆ng, pơyan jang xa giơ̆ng ‘lơ̆ng, kon pơlei grăng pran. Vă vei răk mŭk tơmam atŭm âu, ăh kơmăng khul tơdăm lơ̆m pơlei tep tơ̆ rông vă vei hơlen dôm mŭk tơmam atŭm kơ pơlei pơla đei lơ̆m rông.  
Xơnong vei vêr tu đak/hơdra#m đak 
Hơdra#m đak noh mŭk tơmam atŭm kơ pơlei pơla, jing anih ‘măn ăn tơdrong xŏ nhă rim kơ năr kơ pơlei pơla (văk đak ‘măn xŏ nhă, hŭm ‘nhao, pih hơbăn ao), jing anih mă rim xơnăm pơlei pơla pơgơ̆r tơdrong xoi tơbeh kơ yang. Yuơ noh rim bơngai lơ̆m pơlei athei vei hơlen mŭk tơmam atŭm kơ pơlei. Ưh đei bơngai gơh tuh rơm rĕk tơjê̆ thong đak, ưh gơh koh phă ‘long ăh tu đak, ưh gơh muih choh pơm mir, bơ̆ hnam, ưh gơh pơm tơdrong kư̆ kă tơ̆ tu đak. Tơ̆ng đe jing ‘mê̆, ƀơm tơgar gô pơm ăn yang hơpang mĭl kơnh pơrăm pơlei pơla. Bơngai yơ tơgar mŭk drăm atŭm âu kơ pơlei pơla gô trŏ pơxrŭ păng athei hrŭ ‘mong ăn pơlei pơla. Tŏ xĕt noh pơxrŭ ier, kơpô rơmo, ching chêng. Hlăm noh tơpuh jăk đơ̆ng pơlei.  
Găh yoch teh băl păng tơgar băl  
1. Oei atŭm pơlei noh ‘nhŏng oh, xŏng xa atŭm ‘nhŏng oh pôm hnam kueng kơpơ̆ng kơ ‘na#m 
2. Bơngai jĭ pơlŏ atŭm tơkang xik krao pơjâu, krao kon pơlei 
3. Tơdrong tih, iĕ atŭm băl vang glưong 
4. ‘Mi kial pơm păk xơdrai ‘long, kial phŭt pơm tơpăr bơbŭng hnam tô̆ hiu 
5. Bơngai khenh ngenh lơ ƀơ̆r, jơ̆ng ti ưh hơđơ̆ng, Jơhngơ̆m đon 
6. Bơngai tok kơ ƀă chă lach kơ mĕ, pơjăh pơjăng ưh đĭ nơ̆r 
7. Teh dong đe thoi teh kơ̆l ka iĕ, teh dong đe thoi teh kơ̆l ka kenh 
8. Pham muh lĕch pham đon ro 
9. Kră pơlei pơgăn ưh kơ chu, ƀok pơgăn ưh kơ băt mơ̆ng, Yă pơgăn ưh kơ ‘meh kơchĕng. 
10. Ƀă găn, mĕ nhâm ưh kơ mơ̆ng. 
11. Ưh đei bơngai băt mơlâu. 
12. Ưh kơ băt vei hơkâu, măt ưh kơ băt hơlen, đon ưh ‘meh vao 
13. Đe gơ̆ ti, juă deh jơ̆ng, chă koh dih băl, ja#p pơlei pơla adoi băt 
14. Yă ƀok jĭ bơnôh, mĕ ƀă hĕl kơ đon, lŏ kră xơ ‘ngon, hơ ioh ưh kơ jê̆ tơmo pông (tơmo rơmuơn) 
15. Pơla xăng hmă pat hăm tơmo krêl, pơla xăng jĭt pat hăm 
16. Tơdrong tih, iĕ athei pơđăp hơdăh 
17. Bơngai pơma anô̆ adrol 
18. Kră xơ̆ adoi thoi ăi 
19. Yoch, ƀlep adoi tơlang mă trŏ.  
Yoch oei xa ưh kơ ‘lơ̆ng hăm ‘nhŏng oh păng bơngai tơgŭm po  hrŭk tơnŏ hăp dah chral ƀôh ĭch nhŭng đei bơngai năng tơlei tôl ưh kơ ƀuh kơ gơ̆p, đak măt lĕch đei bơngai ăn kơn, 
1. Xơ̆ ki hăp ưh kơ măh por xŏng phĭ, Xơ̆ ki ưh kơ đei ao 
2. Bơbŭng hnam hăp hyah lăng ƀôh hơng lŏng, Drơh hnam 
3. Hăp pơngot đe ăn por, hăp khor đak đe axong đak, hăp jĭ 
4. Hắp xah kơ liĕl nhen gia ưh kơ trŏ tô̆, hơkĕ hơkong nhen 
5. Đĭk drŏ nglo năm văk đak ăn kơ đe, đĭk drăkăn pai por ăn 
6. Nơ̆r pơkăp hăp kơdih pơdrơ̆ng 
7. Đe lăng hăp nhen kon hơ ioh lơ̆m hnam 
8. Hăp et xa nhen bơngai ‘lŏ lơ̆m hnam, hăp ư et hơ̆t nhen tơmoi găh Lào 
9. Buk ‘nao hăp kơxu, ao hu ‘nao hăp gơh pơlơh 
10. Gŏ por tu pơbăh hăp gơh xa atŭm 
11. Tơdrô ‘lơ̆ng hăp đei ‘nhĕm, por ‘nhot ‘lơ̆ng hăp xŏng xa hadoi 
12. Hăp jing bơngai nuih nhen kla kông 
13. Jing bơngai pran nhen kơpô bri yan phang 
14. Tơdrong tih hăp rơlay, tơdrong iĕ hăp băt 
15. Jơ ‘năr ưh kơ oei truh kơxơ̆, măng ưh kơ oei truh pơgê 
16. Găh anăp jang, dang rŏng klenh 
17. Deng dong nhen tơ ‘ngla chă pơkăp 
18. Lăng ‘nhŏngoh nhen ‘nhĕt bŭk khei ‘mi 
19. Nơ̆r ưh kơ tơl, jâu ưh kơ mơ̆ng 
20. Rơnguơ̆ nhen pơlei brah yuơ pơrang  
21. Yak ưh đei bu ƀlŏk, brŏk ưh đei bu băt 
22. ‘Nhŏng oh lăng nhen rơm rĕk, nhŏng oh lăng nhen ‘long bŭk mơ̆ng 
23. Tơ ‘ngla hnam nhen tŭk ưh kơ bang, nơ̆r hơ iă ưh kơ vă 
24. Xư noh bơngai pơm yoch 
. Găh kon tơdrong ƀơm hơkap ăh jih mir kơ bơngai nai  lăng 
1. Kơpô tơno hram trôk đei tơ ‘ngla vei, rơmo tơno tơ̆ cham đei bơngai 
2. Tơm ƀa tơ̆ mir đei bơngai rei pơtăm 
3. Rông lơ̆m pơlei đei kră pơlei 
4. Păh âu, kơ ‘năr hăp tep, kơmăng hăp năm 
5. Kơpô tơno hơka ‘nhueng hăp ưh ‘meh lăng, rơmo hơkăn hơke kuĕl hăp ưh ‘meh vei 
6. Hăp vei ưh ‘lơ̆ng, vei ưh pơ ‘nam 
7. Mir hnam đe kơpô tơno juă, pơgar đe nai rơmo hơkăn mơ̆t 
8. Jơ̆ng hăp ƀơm hơkap, hơkâu ƀơm hrŏng 
9. Rơpiĕt kơtĕch, pham lĕch kơdih 
10. Tơdrong tih tơ ‘ngla mir ưh hrŭ hăm kơpô, tơdrong iĕ tơ ‘ngla mir ưh hrŭ hăm rơmo 
11. Nhŭng ưh kăl ket, ier ưh kăl ƀuh, tơdrô ge ưh kăl hmĕt hla tơkang 
12. Tơdrong mă âu ưh kăl tơbang xek tơlang 
13. Mir đei tơ ‘ngla lăng, pơgar đei bơngai vei, hră đei ‘mra#m rim mir pơgar duh đei roi 
14. Hrŏng ăh kơ̆l mir tơ̆ yơ duh đei, nhĕt kro hlôi ‘măn, kơdrăn hơdrih đei 
15. Hơkap bĕt drŏ nglo găh hlĕch duh hlôi băt 
16. Hrŏng ka#m drăkăn găh pơmơ̆t duh băt 
17. Kơpô lôch pơgăn, rơmo lôch đang tơ ‘ngla kơdih pŭ đĕch 
. Găh kon tơrong phă pơrăm tơmam đe nai  
1. Kơpô tơno tơ̆ na athei đei bơngai vei, kơpô hơkăn tơ̆ cham athei đei bơngai lăng 
2. Rông lơ̆m pơlei đei bơngai vei hơlen 
3. Găh âu, kơpô bri găh đe ưh đei bơngai tơchă 
4. Rơmo kueng kơ ‘nâm ưh đei bơngai dăr 
5. Ƀa ‘nao lĕch lu hăp pơrăm pơđĭ, tơm ƀa hril lu hăp xa pơgoh 
6. Tơm ƀa along lu hăp juă pơrăm lơ̆m mir, kơpô athei dui, rơmo tŏt muh, ƀa athei hrŭ 
7. Gao đĭ, kơtao răm, hơƀo păk tơm 
8. Xa xĕt noh hrŭ xĕt, xa lơ noh hrŭ lơ 
9. Hla kơtĕch, tơ ‘mơ̆ng xa pơhngol rơvơ̆ng, xum ƀa tra pham ier, tơnuh unh xoi tơbeh hăm nhŭng 
Tơ ‘nglaih kơpôl rơmo ƀơ̆t tam mă truh 
1. Bơngai vei kơpô kư̆ kă tơ̆ mir găh kơpơ̆ng, bơngai vei 
2. Jơ̆ng găh hlĕch, kơ̆l găh pơmơ̆t 
3. Kơpô bri ưh đei bơngai vei 
4. Pơga tơ̆ mir ưh pơm ăn kơpôl, hơdrong tơ̆ cham ưh pơm ăn rơmo anih puh kon bri brăh 
5. Pơge ưh vei, kơxơ̆ ưh puh, var minh anih kơpô rơmo minh 
6. Bơngai đei kơpô hơlăh kơ vei, bơngai đei rơmo hơlăh kơ 
7. Măng ưh năng ‘năr ưh hơlen, lê̆ lu hăp kơdâu kư̆ kă nhen 
8. Pơyan ƀa bơmơn oei xrôk, pơyan ƀa Chăm oei hơpôm plei 
9. Hơdrĕch ƀa hril oei akŏm găr đak toh 
10. Ƀa klong tam mă broch, ƀa koch tam mă kăt 
11. Yă greng Yuăn tam tom dăngt ơlei 
12. Trơvơ oei ăh pơyan ruh hla 
13. Yang Hri tơ̆ mir ưh tom vei, yang Hri lơ̆m xum ưh tom tơroi, yang Hri găh hlĕch tam tom hơvơn 
14. Noh mă ƀa bơnơm lĕch găr hơpôm 
15. Găr ƀa Chăm hơpôm hlôi xa, ba along găr hơpôm hlôi juă, ba greng oei ‘la#p hlôi hĕch, hla găh hlĕch, tơm găh pơmơ̆t 
16. Kơpô ưh băt vei, rơmo ưh băt lăng 
17. Đei tơdrong athei ‘nhăk xek tơlang 
18. Hơdrơ̆n tơ̆ mir athei pơkă vơ̆l 
19. Xum ƀa đei pơkă găh pơgăn 
20. Yoch tơ ‘ngla kơpô athei hrŭ, athei ‘mong 
21. Hăp hrŭ hơpăh hăm minh năr jang 
22. Tơ ‘ngla kơpô athei truh xoi hăm kơpô, tơ ‘ngla rơmo athei truh xoi hăm rơmo 
23. Ƀa pơda dăh đum athei hrŭ hăm ƀa 
24. Tơdrô ge tuh đak xoi ăn yang hri, ier tơmông ƀuh xoi ăn kơ yang hri 
Kon tơdrong pơm rơka dăh mă pơlôch bơngai nai  
1. Đei hnam đei tơnuh unh, đei mir đei hơdrơ̆n 
2. Drŏ nglo tôi đak, drăkăn pai por 
3. Tơmoi tơkang tơdrô tuh đak 
4. Tơdrong xô̆ chêng hơgơ̆r ang jơva 
5. Kon bri brăh ga oei lơ̆m bri, ‘long ga hon tơ̆ kông 
6. Đak ga ro tơ̆ kong, tơmo hơnơ̆ng oei ăh jih đak glung. 
7. Đei kơpô athei vei, rơmo athei lăng 
8. Hơdrong tơ̆ cham ưh đei pơm ăn rơmo, pơga tơ̆ na ưh đei pơm ăn kơpô 
9. Pơge ưh puh, kơxơ̆ ưh vei 
10. Var minh anih, kơpô rơmo minh anih 
11. Bơngai đei kơpô kơxơ̆ alăh kơ lăng, bơngai đei rơmo pơgê hơlăh vei  
12. Măng ưh lăng, ‘năr ưh vei, kơdâu kư̆ kă nhen kon bri brăh 
13. Hơke kơpô ‘nhueng hăp ưh kăl băt, măt rơmo vơnh hăp ưh kơ mơ̆ng nhen kla rơvĕt tơ̆ bri lĕch tơ̆ kơ̆l pơlei dơnuh pơlei găh âu măh, ti ƀot kong 
14. Kơdâu pơlŭk nhen rôih ‘meh hơkăn, tơplŏng xuơ̆k xuơ̆l 
15. Teh bơngai tơhlơ̆t kơ̆l rơka hơkâu, ti tơgơ̆, jơ̆ng jĭ, pham 
16. Hăp noh kon đe pơdrŏng pơlei găh to, hăp noh kon drăkăn 
17. Tơpen pêng văr, hơbĕn tanh guăng ‘lơ̆ng, ako ƀăk chơmai 
18. Phe ƀa mot xa ưh kơ đĭ 
19. Chêng 3 hơmrŭk tơplih đơ̆ng teh đak Lào, chêng 7 hơmrŭk đơ̆ng bơngai Kur hăp athei pơkrra 
20. Kơpô jĭl lôch bơngai hăp athei hrŭ, rơmo jĭl lôch bơngai 
21. Kơpôl jĭl bơngai xoi ăn kơ bơngai lôch minh năr 
22. Rơmo jĭl đe plang ăn bơngai lôch 1 năr 
23. Hơkâu đe hrŭ hơtŏ hăm kơpô rơmo 
24. Minh pôm chêng xă hơtŏ minh kơxi, minh pôm khêl kơjung hơtŏ minh hơđa 
25. Xoi ăn tơ ‘ngla hnam hăm nhŭng hăm ge 
26. Mưh jơ̆ng jĭ, ti bra#p, măt pơ ‘ngeh tơ ‘ngla hrŭ xoi hăm nhŭng 
27. Jĭ đunh năr athei vei lăng năng tông 
28. Ge tơdrô tơkang, tŏt đing, tuh đak 
29. Yoch athei băt, xô̆ athei vei 
Tơdrong kơpô, rơmo pơjĭl rơka dăh mă lôch  
1. Ƀa 3 hơđa hlôi ‘nhăk tơ̆ xum, ƀa klong hlôi ‘nhăk vih pơlei 
2. Mir ôr hlôi đĭ hơdrĕch ƀa, hơdrĕch trơvơ 
3. Hơnong hlôi ‘măn hơtol nhen tơpôl ier 
4. Hơnong kro nhen drăkăn đĭ rơneh, xap nhen rơngu pă đei plei 
5. Pơyan phang truh, tô̆ pơđang hlôi vih 
6. Tơpôl kơpô đei vei tơ̆ groi, tơpôl rơmo đei vei tơ̆ mir 
7. ‘Nhĕt găh hlĕch ăn kơpôl xa lơ, cham ‘nhĕt găh pơmơ̆t axong rơmo xa lơ hơkăn kơdrăn hơke ‘ma 
8. Kơpô tơno kiơ̆ hơkăn rơđeh hơke ‘ngeo, rơmo tơno kiơ̆ 
9. Tơ ‘ngla hăp ưh kơ đei hrŭ 
10. Mưh lu hăp lôch noh ‘nhĕm ƀuh, kơting rơ̆ 
11. Kơpô hnam yơ vei kơdih, rơmo hnam yơ kơdih lăng 
12. Kơpô vơnh pơyan tô̆ ‘mi gơ̆ hơke kră, rơmo vơnh pơyan tô̆ pơkoih hơke ‘la#p tih, tơ ‘ngla ưh kron lơ̆m hơdrong tơ̆ mir 
13. Tơ ‘ngla ưh chô̆ hăm tơlei ‘monh, tơ ‘ngla ưh chô̆ hăm tơlei 
14. Kơpô kơdâu, rơmo klaih đơ̆ng var 
15. Jĭl kơpô bơngai kră, jră rơmo bơngai ‘la#p 
16. Mưh kơpô đe jo jơ̆ng athei hrŭ hăm kơpô 
17. Rơmo đe gơ̆ hơke, tol măt đe hrŭ rơmo 
18. Ako kơpô tih 3 vơ̆l ‘mong kơpô 3 vơ̆l 
19. Rơmo tih 2 vơ̆l hrŭ rơmo 2 vơ̆l 
20. Kơpô 2 oh hrŭ hăm kơpô 2 oh, rơmo 2 oh hrŭ hơtŏ rơmo 2 oh 
21. Kơpô rơmo hrŭ noh ‘nhăk ‘nhĕm vih xa 
22. Kon char kơmăr athei hơtŏ kăp gĭt băl 
23. Ưh kơ pơngơ̆t atŏk tơjur, ưh pơma bĭ pŭn, hĕl xơ ‘ngon 
24. Tơdrong yă ƀok pơtho athei hơdơ̆r, tơdrong yă ƀok akhan athei băt  
. Yoch găh răk tơmam đe tơtông đei  
1. Xem plĕng kiơ̆ khul lơ̆m bơbŭng gia, xem det păr kiơ̆ khul ƀơ̆t ‘năr tô̆ 
2. Đŏk akŏm kiơ̆ khul kiơ̆ tơpôl 
3. Hơ ioh drŏnglo kiơ̆ ƀok năm tơ̆ mir, hơ ioh drăkăn kiơ̆ yă jur văk đak 
4. Mă hăp minh adrô̆ ‘năr tep măng yak 
5. Pơhach nơ̆r kiơ ưh đei bu băt, pơma nơ̆r kiơ ưh đei bu lĕ 
6. Bơngai kơnê̆ hăp lăp đon akŏm atŭm hăm đe jơ̆ng ƀlŏng jŏng kơjung 
7. Jơ̆ng găh ‘ngeo ti găh ‘ma, ƀơ̆t păh âu măt păh to 
8. Nhen kŏ tơno oei gô kơting rơmo, kŏ hơkăn oei gô kơting kơpô găn krong hăp ôn ăh tơm pơle, chĭng hơgơ̆r hăp ôn ăh tơm phat 
9. Pơdjoi hlak phat ăn hmôch tŏk, pơtoi tơm ‘long ăn khul klĕ 
10. Hơmrŭk chêng tih hăp ôn tơ̆ uh ‘nhĕt, hơmrŭk chêng iĕ 
11. Kơpô chô̆ muh, rơmo chô̆ tơlei hăp dui 
12. Brơ̆ng hăp duh pơih lăng 
13. Chơmei găr jơk găr brê hăp duh rơih 
14. Hăp pơtoi tơlei vă khul hua tơng tơlei, pơdơ̆ng kung ăn đŏk gơ̆ hơƀo vei 
15. Tơpen kơjung bơngai J\rai hăp ôn, ao kơđeh Bahnar hăp 
16. Ge đei đon, ge kon hăp vei 
17. Hơlŭng hơla noh hla ‘long klŭ hơlơ̆k, xum tơ̆ kơpal khêl xo klŭ pơgăn drăkăn măt brê 
18. Pơđăp kơmăng hăm bơngai đon pơ̆l, pơđăp kơ ‘năr hăm 
19. Pơgê hrôih ang jơva nơ̆r ier tơmông ŏ 
20. Kial tơhlu tơdrong yoch trŏ truh đon đe 
21. Kial phŭt huơ̆r truh đon ƀok Kơi Dơi, tơdrong yoch trŏ truh đon kră pơlei 
22. Yang 'lơ̆ng dê̆ yang kơnê̆ truh kuăng 
23. Minh ‘nu băt, tôm pơlei lơlĕ, minh năr tŏ xĕt ƀar năr lơ 
24. Kră apinh jet, kơhret apinh mă hơdăh 
25. Chêng yŏng chêng kon iŏk đơ̆ng yơ 
26. Yoch iĕ tơlang iĕ, yoch tih tơlang tih  
27. Tơdrong yoch athei tơlang mă ƀlep 
28. Mŭk tơmam hnam đe pơdreo ăn đe, kơpô rơmo hnam yơ hnam noh iŏk kơpô hăm chêng 
29. Yoch iĕ hrŭ nhŭng, yoch tih hrŭ rơmo, yoch tih hrŭ hăm 
30.  Ôn tơtông đĭch athei hrŭ hăm đĭch 
Pơlôch kơpô rơmo mă uh bơngai kơdra 
1. Kơpô tơno hram trôk ga đei tơm, rơmo tơ̆ cham ‘nhĕt đei bơngai vei 
2. Tơm ƀa tơ̆ mir đei bơngai rei jơmŭl 
3. Rông lơ̆m pơlei đei bơngai vei lăng 
4. Bơngai yơ khĭn nuih tôm tơdrong 
5. Jơ̆ng kơđeh ‘meh yak kông kơjing minh năr 
6. Vang ti iĕ ‘meh văr pơđĭ plenh 
7. Đao hơ̆l ‘meh koh hơke rơmaih tơ̆ kơ̆l 
8. Ưh đei tơlei tih ‘meh gơ̆ pơla rôih tơ̆ kông 
9. Drăkăn yơ khenh nhen kŏ xo tơ̆ bri 
10. Hơ ioh yơ jơhngơ̆m tô̆ nhen unh 
11. Ƀơ̆r tam axi ti hlôi koh, tơdrong tam vao đao hlôi yơ̆l 
12. Kơpô tơno hơke kơjung minh hơđa, kơpô hơkăn tih pêng hơđa ti 
13. Rơmo tam mă tơlei mă hlôi ƀuh 
14. Tơ ‘ngla yơ gơh băt tơ ‘ngla yơ gơh vao 
15. Tơdrong unh ôm đơ̆ng kră athei băt 
16. Ƀa tam xrôk ƀơm kơpô xa, kơtao tam tih ƀơm rơmo kêl. 
17. Tơ ‘ngla tahei tơroi kră pơlei hlôi băt, pơlei pơla hlôi vao 
18. Mưh hăp ưh văn năm pơlei âu pơlei to 
19. Drŏnglo drơ̆ng kiơ̆ pơtruh nơ̆r, drăkăn pơtăl hăp pơtruh tơdra 
20. Kơpô tơno xa lơ hăp akhan xa lơ, 
21. Kơpô hơkăn xa xĕt hăp akhan xa xĕt 
22. Mưh kơpô xa ƀa tơ̆ mir ưh ‘meh tơroi 
23. Mưh rơmo xa kơtao ăh jih mir ưh kơ vă tơkơi  
24. Kơpô lôch tơ̆ cham hăp athei hrŭ 
25. Rơmo lôch tơ̆ mir hăp athei pŭ 
26. Yang găh hlĕch hăp ưh ‘meh tơl, yang atâo găh hlĕch hăp ưh ‘meh tơroi 
27. Kră pơlei hrĕng xơnăm hăp pơm ‘mơng 
28. Tơ ‘ngla kơpô rơmo hăp ưh kăl lĕ 
29. Mưh kơpô lôch hăp athei hrŭ kơpô, mưh rơmo lôch hăp athei hrŭ rơmo 
30. Tơgơ̆ jơ̆ng hăp athei hrŭ hăm nhŭng 
31. Kơpô rơmo jăk hăp pơkra hăm ier, pơhngol rơmo hiong hăp pơkra hăm ier tơlang. 
32.  Găr ƀa ruh, tơm kơtao răm ưh kơ đei tơdrong kiơ athei 
. Găh iŏk tơtông mŭk tơmam bơngai nai  
1. Bu kơ ‘năr tep kơmăng chă yơ̆ng, ‘meh xa iŭ nhen drăkăn hơ ‘năp ăh kơdŭ mĕ 
2. ‘Meh đak tăng nhen drŏnglo jĭ, ‘meh đak ‘ngam nhen hơ ioh 
3. ‘Meh xa ăh ƀa tam xrôk, kơdrot tam bơ̆ tơpu 
4. Đơ̆ng pia tam lĕch pơkao, pro tam kơtuen 
5. Kon drăkăn đe tam mă tih vơ̆ djơ̆ tam mă tôm 
6. Ƀơ̆t mĕ tam rơhu xa hơ̆, ƀă tam hing xa pro 
7. ‘Mra#m hră hăp jĭt, chĭt hrŏng hăp hmŏ 
8. Tơlei hră hăp tăng, pơnhŭl hăp tong 
9. Jơ̆ng hăp yak, ti hăp iŏk 
10. Kung hăp bơ̆, hơ ‘lơ̆ chêng hăp hlôi 
11. Chêng iĕ hăp chĕp, chêng yŏng hăp pi 
12. Hơngiăng tôi, ti tung, măt rơih iŏk 
13. Kơpô hăp dui nuh, rơmoi hăp dui tơlei 
14. Tơdrong hơdăh mônh ƀar đe ƀôh băt 
15. Nơ̆r pơma lơ bơngai mơ̆ng 
16. Hơbĕn drăkăn đe hlôi iŏk, tơpen drŏnglo đe hlôi chĕp 
17. Ƀơ̆t hăp ưh gơh pơma ưh gơh hơ ‘ngăh 
18.  Hăp noh bơngai yoch, athei xek tơlang 
Găh yoch klĕ kon tơring, ier bip đe vă ƀuh xa (Tội ăn cắp gia súc, gia cầm làm thịt) athĕi akhan băt,   
1. Ƀôh kơpô yak kư̆ kă noh athei roi, bôh rơmo howê\ trong 
2. Găh âu hăp ngêh iŏk klĕ tơmam đe ưh đei  bơngai băt,  
3. Hăp ngêh măng mu ưh đei bơngai băt,  
4. ‘Năr hrŭl ưh đei bơngai băt 
5. Ƀơ̆r hăp ‘meh xa plei iŭ noh pĕ 
6. ‘Meh xa ‘nhĕm ƀâu phu noh ƀuh, meh et đak ‘ngam tơlei kjar, ƀôh nhŭng rơvŏng trong hăp ôn hơdrih, kiĕng jih xơdrai ‘long kro 
7. Ƀôh rơmo hơvơ̆l hơdrong hăp iŏk, kơ̆l hăp ƀơ̆t xơdrai ‘long 
8. ‘Năr hăp tep, măng hăp yơ̆ng 
9. Ti hăp chro găh tơ̆ng, jơ̆ng hăp yak găh xŭng 
10. Măt hăp kơleng găh âu găh to 
11. Nhen klang pôk chă tơmam xa kơmăng 
12. Chă minh ‘nu nhen kŏ xo chă khong xa 
13. Iŏk tơmam đe ưh kăl băt drŏ nglo 
14. Iŏk tơmam đe ưh kăl băt drăkăn, yă hơdro kơ̆l hăp ưh kăl kơchĕng vei rong 
15. Kon pơti nuih hăp ưh kăl mơnat, hăp pơlôch kơpô đe kră 
16. Hăp xa rơmo đe hơ ioh năng, xa hroh hrei nhŭng yă hơdro 
17. Kĕk kŏk kơpô hăp xoh 
18. Kŏk ăh ako rơmo hăp klơ̆m, tong hnong nhŭng hăp ‘mŭi 
19. Hăp pơlôch kơpô lơ̆m hơdrong nhen pơlôch kon bri brăh 
20. Pơnăh rơmo lơ̆m cham đe nhen pơnăh juei tơ̆ jih mir 
21. Ƀuh nhŭng tơ̆ rôm hnam đe nhen păh klak kŏ xo 
22. Hăp nuih khĭn chă klĕ hơkăn bơngai pơdrŏng  
23. Kon kơlap hăp klĕ hăp hrŭ hăm minh ge tơdrô gĭt 
24. Minh pôm hăp hrŭ jing 4 tŏ 
25. Drong yoch hăp athei tơlang mă brĕ  
Pơm kơnê\ hăm bơngai tơ̆  anăp bôl lơ (Tội làm nhục hoặc lăng mạ người khác trước nhiều người) 
1. Tơ̆ anăp bôl lơ noh lach kơ bơngai nai 
2. Ăh jang mir ga pơma rơdu, jur hơdra#m đak pơma xa hơ iă 
3. Ăh lơ bơngai noh pơma lach rơ ông rơ ang, ăh bôl lơ noh tơtoh âu to 
4. Rim bơngai adoi mơ̆ng ngăl, rim bơngai ƀôh 
5. Pơm ăn bơnôh hĕl xơ ‘ngon, pơm ăn đon bơngai kơdơ̆ mơlâu lĕch kiơ 
6. Pơm ăn rim bơngai pơchê, pơm ăn bơngai nai năng ưh 
7. Pơm ăn jơhngơ̆m roi kơdơ̆ 
8. Ăh jang mir kuă kiơ apinh, jur tơ̆ đak kuă kiơ pơma, oei minh adrô̆ kuă kiơ apinh dih băl 
9. Kơlih kuă apinh mă hơdu 
10. Đei tơdrong ‘meh akhan kơlih kiơ kuă krao apinh ăh anih rơ nguă 
11. Đei tơdrong kăl pơtruh kuă kiơ apinh tơ̆ jih bri 
12. Drong jang tam trŏ athei tơbăt, tơdrong jang tam keh athei pơtho akhan băl, tơdrong jang tam ‘lơ̆ng  athei pơtho 
13. Oei tanh jrŭng mă đe akhan hơlăh,  
14. Bơnôh hang thoi xa hmôch iŭ 
15. Gơnơm kră pơlei tơlang pơ ‘lơ̆ng  tơnăp,  
16. Drong yoch hăp athei tơlang mă brĕ  
. Pơm kơnê\ hăm bơngai tơ̆ anăp bôl lơ (Tội lăng mạ người khác trước nhiều người) 
1. Oei tanh brai đe lach ưh kơ chăm 
2. Kơpô oei pơchoh athei kơpô pơdơh 
3. Kơpô ƀơm đe lach, bơngai jang ƀơm lach 
4. Pơm ăn bơngai, nai hĕcl kơ đon 
5. Pơm ăn bơngai nai kơdơ̆ mơlâ, klak jĭ thoi lĕ xa plei hleo iŭ ‘nhao 
6. Bơnôh hang thoi xa hmôch iŭ, pơm đe kơdơ̆ noh hăp athei 
7. ‘Nhao hăp ưh lai yơ rơgoh, hơ iơch noh xik  ier 
8. Hlăm noh xik nhŭng, jơhngơ̆m da ƀiơ̆ kơdơ̆l, um ai xô̆ 
9. ‘ Meh đĭ yoch noh pơkra hăm nhŭng 
10. Gơnơm kon pơlei pơđăp nĕ jô̆ 
11. Gơnơm kră pơlei tơlang pơ ‘lơ̆ng  tơnăp 
APĂNG MĂ 2: TƠ OEI UNH OM PĂNG UNH HNAM 
. Et pơxĭt ŏng mai (Lễ đám hỏi) 
1. Hơdruh tơdăm hưch băl, thoi ong tơchă đak xut, thoi xut năm tơchă rang chôh ang hơdruh pơlei găh âu.  
2. Tơ̆ng lăp đon kơ hơdruh pơlei găh to, tơ̆ng lăp kơ kon 
3. Athei hơvơn đe kră chă trong  
4. Minh pôm ier, 8 drăm xik, 5 tŏ kong, 2 tŏ chơmei ‘nhăk pơjao ăn unh hnam hơdruh  bre klo hơkăn 
5. Tơdăm pơlei păh to, hơdruh pơlei găh âu mơ̆ng nơ̆r pơkăp 
6. Tơ̆ng tơbre xanga tŭm xa blu ier, atŭm et minh drăm xik 
7. Nơ̆r pơkăp đơ̆ng tơbre, kră pơlei bơ̆ng pang, kon pơlei duh kơtơ̆ng pơxrŭ, hăp athei pơkra 
8. Mă đei bơngai pơma trong âu jang trong nai noh hăp  
9. Thoi nơ̆r roi tơroi ăh pơgê, thoi nơ̆r ‘nao pơtruh ăh kơxơ̆.  
: Pơxĭt ŏng mai (Đính hôn) 
1.  Tơ̆ng lăp hơdruh iŏk pơm hơkăn, tơ̆ng lăp drŏ nglo iŏk pơm klo 
2. ‘Moih băt trong năm jang mir athei apinh drŏ nglo 
3. ‘Moih lĕ kơ trong văk đak athei apinh drăkăn 
4. Răt chêng tơplih ge athei apinh bơngai pơdro,  
5. Xung đei gơ̆r dăh tam, drăm đei kơdroh dăh tam 
6. ‘Long hre đei bơngai dui   
7.  Apinh lăng đon bơnôh bơngai noh, apin hơdăh ƀok ‘nhŏng, pơmai, mih ma duch nă yă yăng noh ƀônh 
8.  Ưh kơxĭ ‘moih pơjao kong noh hiôk, ưh xĭ ‘moih pơjao chơmei 
9.  Truh ‘năr kơmăng khei pơnĭl, truh ‘năr jang mir ƀa rơvơn 
10.  Ƀơ̆t doh phe ƀa ƀenh xum, hơƀo ƀenh bong 
11.   Ăh noh kơpô rơmo ƀenh hơdrong, ier ƀenh cham  
12. Kon drăkăn chŭ đao lơ̆m ‘năr et tơgar, drŏ nglo kăp xung lơ̆m ‘năr pơkong,  
13.  Đang kơ noh pơtơm gơh ƀuh kơpô, rơmo 
14.  ‘Nhăk minh drăm xik, ‘nhăk minh pôm ier   
15.  Atŭm hăm xier pham xơkat tơroi hăm yang hơpang, apinh xơnêp xơnua 
16.  Ƀar păh atŭm pơjao kong, chô̆ chơmei  
17.  Atŭm băl hơmet por tơyông, atŭm băl hơmet tơmam xa  
18.  Atŭm xa blu ier, et atŭm minh drăm xik, atŭn gxŏng ‘măng jơgơ̆l 
19.  Atŭm et xô̆ hăm bre ŏng mai, thơ thâu ăn tơbre erih xô̆  
20.  Ưh gơh bơ̆ đon blĕk blŏk âu to, ‘mêm kơ eng băl rơneh kon xâu,  
21.  ‘Mêm kơ eng băl truh kơdŭ kŏk, xŏk ko, hơnenh pă đei oei 
. Khôi chă ‘long unh pơkăp unh om (Tục kiếm củi hứa 
1. Tơm pơle kră hon tơƀăng pơda, goi hon kơjung plôi lĕch 
2. Kon drăkăn tanh kơpen rơgei, tanh ai guăng 
3. Tơdrong chă ‘long unh, pŭ đak xang băt  
4. Kon kơdrăng vơ̆ chă hơkăn, drăkăn tih oei klo 
5. ‘Long unh athei chă, xơdrai ‘long athei păh  
6. Minh hrĕng hơchô̆ ‘long unh pơkăp unh om athei răk  
7. Tơ̆ng kơdrăng xang đei bơngai lăp, drăkăn rơih đei bơngai hưch, chĕp, 
8. ‘Long ŭnh kăh bơngai nai blah,  ‘long lơng kăh bơngai nai 
9.  Hnam kơjung klo ƀơm jơ̆ng, gŏ kơjung klo ƀơm ti, 
.  Adruh tơdăn rơih akăn rơih klo (Trai gái chọn vợ chọn chồng) apinh apinh 
1. Kon hơdruh lăp đon noh dăh roi, kon tơdăm drơ̆ng nơ̆r noh 
2. Nhŭng ba tih đe chă rơih, bơngai rong nhŭng ‘lơ̆ng đe 
3. Bơngai rong ier chêk đe bơnê 
4. Kơpô tơ̆ mir đe ƀôh, rơmo tơ̆  cham đe lăng 
5. Bơngai vei bơngai chơng gơh ngăl 
6. Tơ̆ng lăp năm chă bơngai vei, tơ̆ng kăl noh chă bơngai vei 
7. Drong ưh lĕ apinh  đe kră, hnam ưh chăm apinh đe hơmuh 
8. Kon hơdruh gơh tanh drăkăn băt, kon tơdăm rơgei hră drŏ nglo lĕ 
9. Tơ̆ng đon băt, tơ hăt vă, kơmăng măt ưh ‘nhĭp, đon ưh xŭk  
10. Plei nuih tral , kơ̆l kơchĕng, jơ̆ng yak truh hnam, klak truh pơih têm kơjăp, xung koh ‘long athei kơjăp ‘nhueng 
11. Nơ̆r pơma dim, drong jang dơnưp, xăng chong mir athei 
12. Hră lua kon bri athei tăng, ‘Mra#m hră athei han, athei 
Tơdrong pơkong dreng (Lễ hỏi) 
1. Tơ̆ng tơlei hre hlôi đei đe rơih, tơ̆ng tơm pơlei hlôi đei đe rơyuh, kon hơdruh đei đe trong, kon tơdăm đei đe pơkăp, apinh mĕ ƀă mă hơdăh, mă vao,  
2. Jĭl tam mă ‘leh hơkap, ka tam đei đe yâu tam mă băt 
3. Hơdruh lăp kơ đe noh iŏk chơmei 
4. Tơdăm lăp đon noh iŏk kong 
5. Chơmei đe hlôi hring, kong hlôi ƀot tơ̆ ti kon tơdăm 
6. Chơmei hlôi chô̆ tơ̆ ti kon drăkăn 
7. Nhŭng ier athei ƀuh, xik tơkang athei chĕp đing 
8. Kơpô ƀuh, rơmo ‘nhŭng, nhŭng ngar 
9. Drăm tih drăm iĕ đe rơih 
10. Pơkong klo hơkăn athei hơdăh 
11. Xik krao pơlei pơla athei đei 
12. Xik tơkang ăn mĕ ƀă yă ƀok, xik tơkang ăn mih ma ‘nhŏng oh 
13. Găh drăkăn ƀuh nhŭng jong tơmoi 
14. Găh drŏ ‘nglo xik ‘lơ̆ng chă hơvơn kon.  
15. Pơjao ăn mĕ hơkăn bŭk bŭl por tơyông, drĕng chơmei 
16. Vih hnam klo ƀuh minh pôm nhŭng, pŭ minh drăm xik 
. Et pơkong kơ kon pơlei Bahnar Sơro 
Ƀơ̆t hơdruh tơdăm ‘meh erih atŭm băl, noh ƀar păh adoi pơgơ̆r et xa pơlơh băl, ưh đei pơgơ̆r lơ̆m minh năr thoi kon pơlei Bahnar Kon Tum. Hnam drŏ nglo pơgơ̆r et pơlong lơ̆m minh năr, hơvơn kon pơlei truh et xa, hri hơxuang. Pơgê ‘năr đơ̆ng rŏng noh, unh hnam drŏ nglo tơklăh ti hăm unh hnam drăkăn vă đe yĕt pơgơ̆r et pơlong, pơtoi hơvơn kon pơlei truha tŭm et xa. Kon pơlei Bahnar SơRó lui pơgơ̆r et pơkong thoi noh vă vei ƀlep tơdrong hơtŏ hơnơ̆ng lơ̆mt ơpôl. Tơmam et xa noh nhŭng ier, tơdrô, por...  
. Hơpăh ăn bơngai trong ŏng mai  
1. Tam băt jang đe pơtho ăn jang, tam mă pai đe pơtho ăn pai 
2. Tam băt ƀuh nhŭng đe pơtho ƀuh, tam băt ƀuh ier đe pơtho ƀuh ier tăr jrŭng 
3. Bơngai gŭm pơm tơlei ‘mra#m hă, bơngai gŭm pơm tơlei jop 
4. Bơngai gŭm hơtŏk vơ̆l pơgăn hnam 
5. Bơngai gŭm axong xem ka 
6. Đei xik tơm đe gŭm xik tơm, đei ier đe ‘nhăk ier truh, đei nhŭng đe axong ăn nhŭng 
7. Đei nơ̆r ‘lơ̆ng đe pơtho ăn pơma, đei hlôh vao đe pơtho ăn băt 
8. Klo hơkăn thoi mir ‘nao muih 
9. Athei băt proi noh ƀa đei lơ plei 
10. Tam băt jang đei bơngai pơtho 
11. Lŭk lơ̆k ƀuih xik mĕ athei pơtho, xik tăng ‘ngam yă athei pơtho ƀok, mĕ bơ̆ng pang ƀă ƀôh băt 
12. Hơkan pơjao kong athei krao yă, klo axong kong athei hơvơn 
13. ‘Nhĕm ƀuh đe truh xa, xik ƀăt đe truh et 
14. Por prung đe truh xŏng, tơyông kok găm đe athei đei 
15. Kong hu kong lêk đe athei đei 
16. Ƀok minh drăm yă duh minh drăm, mĕ minh drăm ƀă duh minh drăm, athei đe adrô̆ xa ‘nhĕm ier 
17. Drăm xik bơ̆ng pang tơdrong pơkăp 
18. Drăm xik bơ̆ng pang trong pơxĭt, bơ̆ng pang truh kơdra#m kon xâu  
19. Đon ‘lơ̆ng đe ưh hiơt, đe ling băt 
20. Kon xâu kơdra#m đe năm truh 
21. Xik tơkang, ƀuh ier, pai por 
22. Đon ‘lơ̆ng đei ‘mong, đei kla 
23. Nơ̆r trŏ đe bơnê, nơ̆r yoch đe râu 
24. Drong tam trŏ đe pơtho, hnam tam rơgoh đe tơbăt 
25. Yă pơtho xâu drăkăn, mĕ pơtho băt 
26. Nơ̆r klo ưh lăp, đon hơkăn ưh drơ̆ng  
27. Bơngai trong pơxĭt duh athei chiu pŭ 
. Khôi oei hơkăn mă ƀar (Tục cưới vợ lẽ) 
1. Bơngai drŏ nglo rong hơkăn tơnŏ, rong kon tih  
2. Chêng ƀenh pra, ƀa ƀenh xum, ƀum ƀenh brong 
3. Kơpô rơmo ƀenh rôm thoi lĕ hmôch 
4. ‘Meh đei bơngai hlôm unh pai ăn por 
5. ‘Moih đei bơngai pŭ đak, chă ‘long unh 
6. Hơkăn tơm athei apinh, athei tơroi 
7. Mŭk hrŭ pơjao ăn hơkăn tơm tơ̆ ‘ngir tơm plei 
8. Et pơkong păng sik, pơkong păng por athei đei hơkăn tơm  
9. Et pơkong tep pơđĭ pêng ‘nu adoi ƀĭch chŏng ưh plơh buk 
10.  Oei hơkăn tơm xơ̆ ƀuh rơmo 
11.  Noh dang ei oei hơkăn goi ƀuh pôm nhŭng đĕch  
12.  Xơ̆ oei hơkăn tơm ƀuh nhŭng  
13.  Dang ei oei hơkăn goi ƀuh pôm ier đĕch 
Drŏ nglo drăkăn tam tơ oei mă đei kon (Trai gái trước khi cưới ở với nhau có con) 
1. Kơdrăng ‘moih xa plei tăng, drăkn ‘moih xa plei iŭ,  
2. Đơ̆ng rŏng hơƀăp, tơ̆ anăp xang pơkă,  
3. Kon kơdih pơjao, chơmei kơdih axong,  
4. Tơdrong drăkăn trŏ hơbĕn, kơdrăng chŭ tơpen,  
5. Tơdrong hrôih drăkăn băt, tơdrong kơmăng kơdrăng vao,  
6. Mĕ ưh vă ră, ƀă ưh vă roi,  
7. Tơm pơlei ưh kơ lĕ tơdrong,  
8. Ôn xrĕp hăm kră thoi juei kơdâu găn pơlei,  
9. ‘Moih ôn klenh hăm khul hơmuh thoi kơtŏng kơdâu găn đak glung   
10.  Gru jơ̆ng oei tơ̆ kông, gru juă tơ̆ ‘nhĕt oei ‘nao,  
11.  Kơdŭ drăkăn kŏk, toh drăkăn găm kơ̆l,  
12.  ‘Năr ‘moih xa iŭ tơ̆ tơm,  
13.  Kơmăng ‘moih xa tơƀăng đak prung đing,  
14.  Tơdrong klenh pơm ăn yang hơpang mĭl,  
15.  Gơh chă ôn chă pơdĭp thoi yơ,  
16.  Đak hrơ̆, ‘long kro, teh phui phang,  
17.  Ƀa ưh lĕch rơdje, plôi ưh đei kơtuen plei,  
18.  Pôm nhŭng, pôm ier, pôm drăm xik ƀar păh athei pơkra,  
19.  Yoch athei hnơi ƀă, pă drong athei apinh mĕ nĕ jô̆,  
20.  Kung rông athei chŭ, tăng hơ̆t kră pơlei athei rơva.  
21.  Tơmam pơkong vă pơkăp unh om klo hơkăn.  
. Hơdruh tơdăm tam pơxĭt mă oei xa dih băl bơih  
1. Kơdrăng tam oei kơđe, drăkăn tam đei klo 
2. Tơ̆ng hưch băt băl vă jing unh om  
3. Noh athei tơroi kơ mĕ ƀă, athei pơtruh nơ̆r hăm tơm pơlei  
4. Găh âu tơdrong tam mă ră, tơdrong ưh đei bơngai lĕ 
5. Mă bre hăp xang oei xa dih băl thoi klo hơkăn  
6. Tơdrong đe hăp pơm noh kơdơ̆ kơ kon pơlei, yă ƀok tô̆ đon  
7. Bre hăp athei atŭm pơkra hăm pơlei pơla  
8. Hăm pôm nhŭng, hăm minh tơm xik vă hnơi kơ yang 
9. Tơ̆ng tơbre lăp đon noh pơjing unh om hloi 
10. Tơ̆ng ưh tơ oei noh kon pơlei ưh pơgŏ. 
Hơdruh tơdăm tam tơ oei, oei xa dih băl đei kon noh athei pơkra xoi tơbeh kơ yang hơpang adrol kơ proi ƀa  
1. Tơ̆ ‘ngir lăp, tơ̆ anăp pơkă,  
2. Tơdrong hưch hơdruh tơdăm tơchă kơdih,  
3. Kơmăng tơchă, pơkă kơ ‘năr,  
4. Jơ̆ng ‘ngeo yak, jơ̆ng ‘ma bô̆k kơdih,  
5. Chŭ tơpen, chĕp hơbăn văr,  
6. Pơdŭk plông, toh găn, kơdŭ ko,  
7. Kon lơ̆m pơdŭk thoi plôi xang đei yŏng,  
8. Kon drăkăn lơ̆m klak thoi tôl đei tơm,  
9. Yang Sri athei xoi hăm bơbe,   
10.  Yang Đak athei xoi hăm nhŭng ,  
11.  Jơ̆ng kung athei chruih hăm kơtoh pham,  
12.  Ƀơ̆r drŏnglo hăm drăkăn athei pơtruh, athei apinh  
13. “ Nĕ kơ băt, xut lê̆ tơdrong xo”,  
14.  Nhŭng, ier hơmet ƀuh plang,   
15.  Tơdrong klo hơkăn mĕ ƀă pơtơm pơtruh nơ̆r.  
. Tơdăm pơvih hnam drăkăn chŏng mă đơ̆ng rŏng noh prơih lê̆ đe  
1. Kơmăng hăp truh reh brŏ bing bong ăh pra hnam 
2. ‘Năr hăp krao đe năm trong  
3. Hăp pơpơm lăp kơ kon đe   
4. ‘Năr hăp găn, kơmăng hăp truh thoi bơngai lơ̆m hnam 
5. Kon drăkăn đe lăp, hưch kơ hăp 
6. Kon drăkăn đe pơtruh nơ̆r hăm mĕ ƀă yă ƀok  
7. Tơdăm kueng kơpơ̆ng, hơdruh kueng kơ nơ̆m xang băt 
8. Tơdrong klo hơkăn tơbŏ dăh yĕng, tơdrong klo bŏ dăh athei keh  
9.  Hăp hơngăh thoi kơmăng tam lăh reh brŏ  
10.  Hăp hơngăh ‘năr thoi đe tam mă truh trong  
11.  Hăp hơngăh thôi kơmăng tam mă lăh truh jơ̆ng  
12.  Kon đe ưh xĭ thoi pơkao kư̆ kă tơ̆ bri, kon đe ưh xĭ ‘nhĕt tơ̆ mir 
13.  Mă pơgê hăp pĕ, kơxơ̆ hăp kơ ‘nĕk 
14.  Hăp pơm ‘mê̆ kon đe, hăp hơ ‘nhăk tơdrong ưh kơ ‘lơ̆ng ăn unh hnam đe  tơdrau tŏ kong.  
15.  Tơdrong yoch hăp athei hrŭ hăm rơmo, ƀar drăm xik, 
Hơdruh tơdăm pơjao kong mă tơlê̆ ưh đei tơ  oei  
1. Hơdruh tơdăm năm tơchă 
2. Mĕ ƀă ưh lĕ, yă ƀok ưh đei pơđep 
3. Thoi xut tơchă truh đak xut, thoi măt meng tơchă pơkao   
4. Chơmei xang trong, kon ti xang ƀot 
5. Thoi gơ̆r xang têm tơ̆ ‘nhik, thoi gơ̆r xang têm tơ̆ xăng 
6. Gô ‘năr vih oei atŭm minh hnam  
7. Mă dang ei hăp tơplih đon nơ̆r pơma   
8.  Hăp ‘moih veh ver pă vă 
9.  Hăp ‘moih prơih lê̆ kong ƀăk, chơmei pơjao  
10.  Hăp noh bơngai pơm yoch athei tơbang tơlang 
11.  Hăp athei hrŭ ăn bơngai trong pôm ier  
12.  Hăp athei pơdreo kong ăn đe, hăp athei hrŭ ăn kơ đe, hăm nhŭng pêng hơđa, hăm pôm gŏ tơpơh hơđa. 
. Tơdăm pơm ăn hơdruh oei hngăm mă ưh kơ oei  
1. Thoi ong năm tơchă đak, thoi xut năm tơchă pơkao 
2. Ưh đei bu athei, ưh đei bu pơđep hăp năm  
3. Hăp ‘mêm hăp hưch noh năm truh 
4. Hăp oei prăt năr  ưh băt kơmăng kơ ‘năr  
5. Hăp ƀĭ prăt măng ưh băt pơgê  
6. Kon đe kơdŭ ko, toh găm tŏng, hơkâu jăn gleh lap 
7. Jơ̆ng yak tơnap tap, pŭ đak pă đei pran thoi xo 
8. Tơdrong jing klo hơkăn tơbŏ dăh athei yĕng 
9. Măng tam ‘ngăh, ier tam tom ŏ 
10.  Veh măt nơ̆r pơma pha, veh rong tơdrong xang đĭ 
11.  Dang ei hăp pơjăng găh to, hơngăh găh âu  
12.  Hăp ‘moih lê̆ kon đe huăng hơlŭng 
13.  Hăp ‘moih lê̆ kon đe tơ̆ bri kơdrơ̆ng 
14.  Lê̆ minh ‘nu hăp athei pơxrŭ ăn bơngai hơdruh noh 
15.  Minh jĭt tŏ drăm hăp athei tơkang ăn kon hơdruh đe 
16.  Ƀar tŏ buk hăp athei pơtruh pơm tơnŏ đon nge 
17.  Kong hăp athei pơjao, jên hrŭ hăp athei ăn   
18.  Tơ̆ng kon drăkăn hăp athei rong truh kon gơh tanh brai 
19.  Tơ̆ng kon kơdrăng hăp athei rong truh kon gơh dui hră. 
Oei hngăm chŏng mă ưh vă ră ƀă kơ ƀok hơ ioh  
1. Kon drăkăn yoch mĕ pơtho ưh mơ̆ng,  
2. Kon drăkăn yoch mĕ akhan ưh kơ lăp 
3. Hăp klenh thông măng, hăp ôn vih măng 
4. Dang ei kơdŭ ko, tih găm  
5. Jơ̆ng kon lơ̆m pơdŭk gơh juă  
6. Ti kon gơh pơ pơ̆  
7. Ƀă kơ ƀok hơ ioh noh bu tam đei bơngai ƀôh  
8. Ƀă ƀok hơ ioh tam đei bơngai băt hơnăn 
9. Mĕ tra kuă, ƀă tra ưh  
10.  Hawp ‘meh rơneh kon tơ̆ bri minh adrô̆ 
11.  Hăp ‘meh rong kon adrô̆ adrăn 
12.  Hăp noh bơngai tơnglĭng đon ưh kơchu  
13.  Hăp noh bơngai hơrăng kơ̆l ưh vă mơ̆ng 
14.  Pơlei rôp pơxrŭ kơdih hăp athei pŭ 
15.  Pơlei rôp pơkra hăp athei chiu. 
Tơdrong yoch đei prei 
1. Nơ̆r ƀă pơtho hăp lê̆, nơ̆r mĕ tơtă hăp ưh păng 
2. Ƀok pơtho măh đĭ nơ̆r, yă akhan măh kro hơlŏng 
3. Hăp thoi kơpô ưh đei chŭt muh 
4. Thoi hơxeh ưh đei chô̆ tơlei đon  
5. Jơ̆ng yak mă măt ưh ƀôh trôk  
6. Ti dui mă ưh ƀôh chơla   
7. Tơlei hră xang dui, ‘mra#m xang pơnăh  
8. Dang ei tơdrong hlôi, tơdrong xang jing noh ol bral 
9. Dang ei pơdŭk xang tih, kơdŭ xang ko pơtơm ƀôh 
10.  Tơ̆ng glaih taih lôch, rơmo tơ̆ cham, lôch kơpô lơ̆m pơlei  
11.  Kon pơlei jơlâm jơlu noh yoch yuơ đơ̆ng hăp 
12.  Kon pơlei pơxrŭ hăp athei chiu, kon pơlei pơxrŭ hăm athei pơjao  
13.  Tơdrong yoch hăp athei hrŭ hăm pôm rơmo, jĭ tơm xik  
14.  Pơkra pơ ‘lơ̆ng ăn pơlei pơla  
15.  Vă pơlei ưh đei ƀơm ‘mi tih pơrăm 
16.  Vă pơlei ưh đei pŭ tô̆ phang pơđang 
17.  Vă yang kơnê̆ ưh đei truh pơrăm kon pơlei  
18.  Tơ̆ng pơxrŭ mă ưh đei pơjao, tơmam pơkra ưh đei ăn noh hăp athei jăk đơ̆ng pơlei. 
Bơngai pơgăn tơdrong tơ oei unh om đe  
1. Unh jê̆ khơ̆ng mă iŏk đak chruih 
2. Pơkao jê̆ chôh mă iŏk ti kơ ‘nĕk 
3. Đak hlăng hăp vơ̆r ăn đak kơxŏk 
4. Gŏ por oei kơdơ̆k hăp tơpăt unh 
5. Hăp gar hăm bre xem tơ̆ plenh, hăp gar hăm ka tơ̆ đak  
6. Đe hăp băt băl hăp ‘moih pơgăn, đe hăp tơ oei băl hăp ‘moih dơ̆t 
7. Hơkăn ưh xĭ tai pơlai, klo đe ưh xĭ bơngai hơlenh 
8.  Hăp pơm tơdrong ‘mê̆, pơm tơhlăk tơhlĭn 
9.  Tơ̆ng đei tơdrong ưh ‘lơ̆ng, tơ̆ng đei tơdrong kơnê̆ truh  
10.  Ưh yĕng klo hơkăn 
11.  Hnam ưh atŭm chơnĕng, por ưh đei minh gŏ 
12.  Noh đei tơdrong đe athei xek tơlang hăm hăp. 
Klĕ hơkăn/klo bơngai nai  
1. Đe pơtruh nơ̆r ăh pơgê, apinh ăh ‘năr dơ̆ng 
2. Kong ƀot tơ̆ ti, chơmei chô̆ ako 
3. Klo hơkăn đe pơyĕng boih 
4. Kơpô rơmo xang ƀuh, xik tơm xang tơkang 
5. Pơlei găh âu păh to xang băt tơdrong xô̆ 
6. Tơdăm năm chŭ ‘măng lăm, drăkăn truh chŭ gŏ por 
7. Hơbĕn lơ̆m hơkâu hơkăn đe hăp truh hrơ̆t, tơpen hơkâu klo đe hăp truh tơgar  brơ̆t pơkai đơ̆ng ti hơ ioh 
8.  Klĕ hơkăn đe thoi klĕ tơm kơtao pơda, tơgar klo đe thoi 
9.  Hăp pơm ăn unh hnam đe ưh đei tơnŏ, xik pă đei ƀăt 
10.  Hăp noh bơngai tôh pơchăh drăm xik, tôh pơchăh tơlôp lơ̆m ti hnam đe  
11.  Hăp noh bơngai pơm chere tơpăi unh hnam đe 
12.  Hăp noh đei tơdrong yoch athei xek tơlang. 
Găh bơngai chăl ƀlal hăm klo pơmai oh lơ̆m unh hnam  mă đei  
1. Hăp noh pơmai pôm mĕ rơneh pơjing, hăp noh oh pôm ƀă 
2. Thoi plei tôl lơ̆m minh hơdra, thoi plôi atŭm minh hnưr 
3. Noh mă klo pơmai hăp tơgar khŏm mă đei  
4. Noh mă klo oh hăp brơ̆t khŏm mă đang  
5. Pơmai hăp tam mă hiong, oh hăp tam mă lôch  
6. Pơmai tam kră ưh kăl bơngai pơdjoi 
7.  Oh hăp oei grăng tam kăl bơngai pơtăl  
8.  Hăp pơm tơdrong yoch ăn đe râu 
9.  Hắn làm chuyện khiến cho người dưới chê 
10.  Hăp hrơ̆t gơ̆r ‘nhik, hăp dui gơ̆r xăng 
11.  Hăp athei ƀơm xek tơlang. 
Tơ oei băl ưh tơroi hăm tơm pơlei  
1. Ưh đei tơroi hăm mĕ ƀă, hăm tơm pơlei 
2. Tơbre oei xa tep atŭm dih băl thoi klo hơkăn 
3. Tơm jri kơ̆l pơlei tơbre ưh tơroi 
4. Tơm hra kơ̆l đak tơbre duh ưh pơră   
5. Tơbre ưh kơ yom hăm bơngai kră 
6. Tơbre hơnhăm đe hơmuh 
7. Tơbre oei atŭm mă ưh đei ƀuh ‘nhŏ pôm nhŭng 
8. Tơbre oei dih băl ưh đei vă minh tơm xik 
9. Tơring kơpơ̆ng pơngơ̆t, tơring kơnơ̆m jâu akhan 
10.  Minh pôm nhŭng hơtŏ pôih ti duh keh  
11.  Minh tơm xik hơtŏ hăm blu duh đang 
12.  Minh pôm ier hơtŏ xem plenh duh brăm 
13.  Vă hơdruh tơdăm pơlei pơla băt lĕ 
14.  Dang ei tơdrong yoch tơbre duh jing, tơbre athei pŭ yoch  
15.  Pơlei pơxrŭ tơbre hăm nhung 
16.  Pơlei phak tơbre hăm tơdrô  
Tơngăm klo hơkăn  
1. Klo hơkăn thoi hơdrei hơpăl 
2. Hơkăn pơgiơ̆ng unh pai por, klo chô̆ tơm xik hơvơn, 
3. Klo chong mir ming pơk, hơkăn kăt ‘nhĕt proi hơƀo, 
4. Klo hơnguang rôp kon bri, hơkăn tanh kơpen, tanh ao, 
5. Klo koh ‘long bơ̆ hnam, hơkăn chă ‘long unh, pŭ đak , 
6. Klo hơkăn erih tơnăp dih băl 
7. Ƀa ƀenh xum, hơƀo ƀenh hơdra  
8. Kơpô ƀenh cham, rơmo ƀenh hơdrong, nhŭng ier ƀenh cham  
9. Tơm hơƀo tơ̆ mir giơ̆ng ‘lơ̆ng, tơm ƀa tơ̆ na jơk ƀlĭk 
10.  Tơdrong yoch trŏ, hrôih măng athei vao  
11.  Tơdrong iĕ klo hơkăn pring băl 
12.  Tơdrong tih đei tơm pơlei tơlang, kon pơlei atŭm mơ̆ng  
13.  Nĕ tơlê̆ thoi lê̆ hơkă xang bŭk  
14.  Nĕ tơhrĕk thoi hơdrei xang tơgơ̆ 
15.  Chơmei iŏk noh nĕ pơdreo 
16.  Kong xang ƀot nĕ lê̆ hiong 
17.  Erih hăm dih băl truh rơneh kơdra#m kon xâu 
18. Erih dih băl truh kơdŭ kŏk xŏk ko. 
Bre klo hơkăn pơm yoch dih băl mă tam pơklaih  
1. Drŏnglo pơm yoch hăm hơkăn chŏng mă tam đei tơmam pơxrŭ  
2. Ưh gơh iŏk tơmam atŭm vă hrŭ ăn hơkăn  
3. Drăkăn pơm yoch hăm klo chŏng mă pơjao tơmam pơxrŭ 
4. Ưh gơh iŏk tơmam atŭm vă hrŭ ăn kơ klo 
5. Por xŏng tơƀăng xa jong, nơ̆r pơma athei păng 
6. Thoi đĭch đam hnam dông ưh đei mơmơnh 
7. Ăh ƀuh nhŭng, ier, tơm xik đei tơkang hơvơn  
8. Tơdrong yoch tih đei xut, yoch iĕ đei tŭk  
9. Hơkăn xô̆ xôn chă ‘long unh, pŭ đak  
10. Klo chơt hơ iă muih roh choh klăng, bơ̆ hơdrơ̆n 
. Tơgar ưh đei tơdrong bơ̆ng rơđăh  
1. Tơ̆ng kơdrăng juăt chĕl lal  
2. Tơ̆ng drăkăn đei đon jơlơ̆m jơlu 
3. Tơbre pơm pơyô tơ̆ bri kơdrơ̆ng, tơ̆ uh  
4. Noh hăp athei rôp bơngai kơdrăng, rôp đei đe drăkăn  
5. Noh hăp athei iŏk đei tơpen kơdrăng to poh lê̆  
6. Noh hăp athei dônh đei hơbăn drăkăn to plôih lê̆ 
7. Pêng ‘nu ƀôh,  minh jĭt ‘nu băt  
8. Ƀôh đang măt, băt rôp kơtă noh pơkăp yoch 
9. Găh âu hăp adrô̆ păng đe đon ‘mê̆ tơroi ahan mă tô̆ đon mĭl 
10.  Găh âu hăp adrô̆ păng kiơ̆ nơ̆r pơjâu mă mĭl kơ đe  
11.  Hăp djrăi mĕ ƀă kon đe ưh lăp  
12.  Hăp hơnhăm jăm juă muh măt đe  
13.  Hăp tơhiap hơtơ̆m đe tơ̆ ‘ngir kră, ‘ngir hơ ioh 
14.  Đe pŭ tơdrong kơdơ̆ tơ̆ ‘ngir bôl lơ  
15.  Đe ƀơm hăp tơpŭ ăn tơdrong yoch ưh đei  
16.  Thoi noh athei xek tơlang mă tơnăp hăm tơbre. 
Đe drăkăn gơ̆ nge ôn kơ klo, unh hnam  
1. Kon drăkăn lơ̆m pơdŭk hăp ưh ăn mĕ băt 
2. Kon kơdrăng lơ̆m klak hăp ưh ăn bă lĕ 
3. Tơdrong nge lơ̆m klak, lơ̆m pơdŭk hăp ôn kơ klo   
4. Hăp ôn klenh xa plei iŭ lơ̆m bri  
5. Hăp ôn klenh xa plei tăng lơ̆m thung 
6. Đơ̆ng kơpal hăp kơtăh jur 
7. Đơ̆ng hơla hăp hao tŏk  
8. Hăp ‘moih ti kon lơ̆m pơdŭk pă đei vơ̆t 
9. Hăp ‘moih jơ̆ng kon lơ̆m klak pă đei juă 
10.  Kon kơdrăng xang lôch ăh jơ̆ng tam tom juă teh 
11.  Kon drăkăn xang hiong ăh ti tam bơ̆ tro plenh 
12.  Măt mĕ tam ƀôh, ti bă tam mă chŭ, ‘nhŏng pơmai tam băt  
13.  Mă hăp pơrăm kơnê̆ hăm nge 
14. Hăp pŭ tơdrong yoch hăm kon, hăp pŭ yoch hăm pơlei  
15. Tơdrong yoch hăp athei xek tơlang. 
. Ƀơ̆t kơdiong rơlach huăng nge  
1. Kon drăkăn, kon drănglo tho găr ƀa hơdrĕch 
2. Kon drăkăn gơh chĕp không tanh brai 
3. Kon drănglo gơh chĕp hră pơnăh 
4. Đeo kon drănglo thoi plenh plang axong ăn 
5. Đei kon drăkăn yuơ yang plang ăn  
6. Kon drăkăn lơ̆m pơdŭk athei pơ ‘nam, kon drănglo lơ̆m pơdŭk athei vei 
7. Bơngai pơdŭk tih, kơdŭ ko 
8. Yak ưh năng, dơ̆ng ưh nhem 
9. Lê̆ kon drăkăn lơ̆m pơduk rơlach huăng, lê̆ kon drănglo lôch lơ̆m klak  
10.  Bơngai mĕ pơm yoch hăm kon drănglo, drăkăn 
11.  Tơdrong ưh ‘lơ̆ng pơm bluh mur pơlei pơla  
12.  Tơdrong ưh hơ iă pơm khoi kơne pơyan jang 
13.  Tơdrong yoch bơngai mĕ athei chăl, tơmam pơxrŭ mĕ athei plang 
14.  Vă ăn kon đak ro hlăng, vă ăn tơm hơƀo giơ̆ng ‘lơ̆ng 
15.  Yang kơnê̆, yang hơtei ưh đei pơrăm kon bơngai
. Bơngai klo ưh đei vei rong kon hơkăn  
1. Pơyan ‘mi hăp ưh đei năm tơ̆ mir pơtăm hơƀo  
2. Pơyan tô̆ hăp ưh đei muih choh xoh mir 
3. Tơdrong jang hnam hăp hơlăh, tơdrong jang mir hăp ‘mơng  
4. Hăp chă plôh nơ̆r hơhiĕk tih 
5. Hăp gô chang klak hăp đei xa phĭ 
6. Kon ‘moih xa hơƀo athei gô hăp năm muih mir  
7. Kon pơngot kơ por gô hăp năm choh ‘nhĕt 
8. ‘Năr âu hăp thông măng huang đai tơ̆ hnam đe  
9. ‘Năr dơning hăp năm hnam nai dơ̆ng 
10.  Hăp ưh kơleng chơnĕng hnam hyah, jrăng hnam bŭk 
11.  Teh noh đe tơgar iŏk, bri đe pơjei hăp ưh mơ̆ng yao 
12. Thoi noh hăp jing bơngai đei tơdrong yoch kăl xek tơlang. 
. Bơngai klo jăk lê̆ ưh đei vei rong kon hơkăn  
1. Pơk hăp lê̆ ưh đei năng, mir hăp tŭk ưh vă jang 
2. Jang chă proi ƀa hơƀo hăp ưh jang 
3. Jang choh gia pơtăm kơtao hăp pơm ‘mơng 
4. Hơkăn hăp đơ̆ng đunh ưh vă lăng 
5. Kon hăp đơ̆ng đunh ưh vă pring 
6. Hăp jăk lê̆ đơ̆ng kon hơkăn. 
7. Bơngai lôch đei khôi pơdjoi 
8. Pơtăl bơngai vei mir, pơtăl bơngai jang na 
9. Găh âu hăp jăk lê̆ ưh hơtŏ đe lôch 
10. Kon tơ̆ hnam hrek pek thoi đe lôch ƀă 
11. Hơkăn tơ̆ hnam thoi đe lôch klo ưh đei bơngai pơtoi 
12. Thoi noh hăp đei tơdrong yoch 
13. Hăp athei hrŭ ăn hơkăn puăn tŏ kơpô 
14. Hăp athei lê̆ ăn hơkăn pơđăm rơwak teh  
. Klo ưh lăng ba truh sơ̆m kon akăn  
1. Pơyan ‘mi hăp ưh nam tơ̆ mir pơtăm ƀa hơƀo 
2. Pơyan phang hăp ưh năm muih choh xoh mir 
3. Hăp kơchĕng phĭ klak kơdih đĕch  
4. Hăp pơm jang ‘me kơdih po hăp 
5. Kon ‘moih xa hơƀo athei gô hăp năm muih mir  
6. Kon pơngot kơ por gô hăp năm choh ‘nhĕt 
7. ‘Năr âu hăp thông măng huang đai tơ̆ hnam đe   
8. ‘Năr dơning hăp năm hnam nai dơ̆ng
9. Hăp et tơ̆ hnam yơ tep hloi tơ̆ noh 
10. Hăp et pơlei yơ oei hloi tơ̆ pơlei noh 
11. Mir ƀa ưh đei bơngai vei, kơpô rơmo ưh đei bơngai puh 
12. Ƀa hơƀo tơ̆ mir lê̆ ăn đŏk pơrăm 
13. Đei hơkăn mă hăp ưh pring, đei kon hăp ưh rong 
14. Hăp noh bơngai đei tơdrong yoch 
. Găh dôm bơngai teh dong hơkăn dăh mă teh hơkăn jing rơka  
1. CTơdrong tih hăp ưh yua nơ̆r 
2. Tơdrong iĕ hăm ưh yua nơ̆r pơma 
3. Hăp kơchĕng đei ti tih 
4. Hăp ƀôh đei ti jăng 
5. Mă pơjăng hăm hơkăn, mă teh dong hơkăn  
6. Klo đe jơhngơ̆m pran ‘măn tôi ‘long bơ̆ hnam  
7. Klo đe jơhngơ̆m pran ‘măn hơnguang kon bri  
8. Drăkăn hơtăng thoi hla gia, rơmuơn thoi prit pơda  
9. Hăp teh thoi đe teh kon bri brăh, teh bia hong tơ̆ đak  
10.  Hăp teh ưh lăp, hăp chok ưh păng 
11.  Muh măt bra#p, kơdŭ jĭ, hơkâu jăn hrơ̆p hrăp 
12. Thoi noh hăp jing bơngai pơm yoch 
13.  Hăp athei pơkra hơkăn hăm nhŭng  
14.  Tơdrong yoch đơ̆ng rŏng hăp ưh đei ƀơm boih 
15.  Tơdrong yoch đơ̆ng rŏng hăp athei tơlăng 
16.  Hăp athei ming đon hnơi nĕ jô̆
: Tơdron Tơhrĕk tơlê̆  
1. Mĕ ƀă pơtho akhan ưh gơh, tơm pơlei pơtho ưh lui  
2. Thoi đak glung minh thong klăh jing 2 
3. Thoi kơtua đe koh jing ƀar 
4. Xik tam hrơ̆ mă đak xang xap, drăm tam xo mă dang ei pơchăh  
5. Plôi pơchăh ưh đei hrong 
6. Nơ̆r pơma yang xơ̆ pă đei ‘lơ̆ng, nơ̆r hơ hiĕk yang bri pă đei xô̆ 
7. Đe hăp ‘moih poh lê̆ chơmei, pơdreo kong 
8.  Đe pơkăp ưh atŭm trong năm tơ̆ bri, ưh đei atŭm bô̆k mir  
9. Tơdrong xang keh, teh duh chiu pŭ 
10.  Mĕ ƀă ưh pơđep, yă ƀok ưh băt  
11.  Tơdrong trŏ yoch bre klo hơkăn kră athei tơblang athei păng  
. Oei hơkăn goi (Lấy vợ hai) 
1. Nơ̆r pơkăp hăm tơm pơlei hăp tŭk 
2. Kong ƀot ti, chơmei ako  
3. Xik xang tơkang, nhŭng ier đei ƀuh 
4. Pơlei kueng ƀôt xang kơtơ̆ng nơ̆r pơkăp bre klo hơkăn 
5. Mă dang ei hăp ‘moih pơm yoch nơ̆r pơkăp âu 
6. Hnam đei bơbŭng ‘moih đei dơ̆ng 
7. Xăng đei gơ̆r ‘meh đei dơ̆ng 
8. Hăp noh bơngai ham, xa ưh băt măh, et ưh băt lăp 
9. Đon hăm kơ hăp thoi đak ro pơyan ‘mi  
10. Đon ham hăp hơƀơ̆l thoi hla ‘long tơ̆ bri 
11.  Rong hơkăn tam măh, rong kon tam tôm 
12.  Ƀa lơ̆m brŏng tam đei ƀenh 
13.  Ƀa lơ̆m xum tam mă măh 
14.  Ao oei năm mưng, ƀa chă năm apinh 
15.  Hăp tơroi tơdrong vă oei hơkăn goi 
16.  ‘Meh oei hơkăn goi noh kơpô rơmo athei ƀenh hơdrong 
17.  ‘Meh hơkăn pêng noh chêng athei ƀenh hnam,  
18.  Drăm xik lơ̆m hnam ưh đei anih ‘măn 
19. Tơdrong hăp noh tơm pơlei athei pơđăp. 
. Klo hơkăn pơkong đang kơ noh tơhrĕk  
1. Găh âu chô̆ chơmei, găh to ƀot kong ti, 
2. Găh âu lăp găh to drơ̆ng, 
3. Bre hăp jing klo hơkăn, 
4. Pơlei găh âu găh toi adoi băt, 
5. Mă dang ei hăp pơma pha jang pha,  
6. Đing xang chô̆ mă hăp ‘moih xoch, 
7. Unh tŏk khơ̆ng mă hăp ‘moih tơpăt, 
8. Đe pơma pha đe jang pha, 
9. Pơm ăn đon đe hĕl bơnôh đe jĭ, 
10. Pơm ăn mĕ ƀă đe kơdơ̆ mơlâu, 
11.  Hăp noh bơngai pơm ‘mê̆ um ai đe nai , 
12.  Hăp noh bơngai pơm yoch kăl xek tơlang, 
13.  Teh hăp athei plang, kơpô rơmo hăm athei hrŭ, 
14.  Nhŭng ier hăp athei ‘nhăk hrŭ ăn kơ đe  
15.  Tơmam pơxrŭ hăm athei kla, xek tơlang hăp athei pŭ. 
: Hơkăn/klo oei kơ bơngai nai  
1. Nơ̆r ƀă pơgăn đe hăp ưh păng 
2. Nơ̆r mĕ tơtă đe hăp pơm ‘mơng  
3. Đe hăp đei don mă thoi đe klĭk 
4. Đe hăp pơm ăn kon pơlei pơchê 
5. Đe hăp pơm kơdơ̆ mơlâu hăm đe  
6. Đe hăp pơm tơdrong hĕl hăm plenh teh 
7. Pơm ăn đak krong hrơ̆ och 
8. Tơm pơ ŏ ưh vă lĕch pơkao 
9. Tơm krô̆i pung ưh vă kơtuen plei 
10. Ƀa lơ̆m brŏng ƀơm kơne xa 
11. Hơƀo tơ̆ mir xem det xa 
12. Xik athei tơkang pơkra pơ ‘lơ̆ng ăn bri 
13. Kơpô rơmo athei ƀuh vă pơkra hăm teh. 
.  Klo hơkăn tơlê̆ ăh xang đei kon  
1. Klo hăm hơkăn tho hơpăl hăm hơdrei 
2. Rơneh kon hơkăn iŏk đak, pai por ăn klo 
3. Kon nhơ̆m mĕ lung, kon jĭ đei ƀă vei  
4. Dang ei hơpăl găh âu, hơdrei găh to 
5. Măt pă đei lăng atŭm minh trong  
6. Hnam pă đei atŭm chơnĕng  
7. Mĕ ƀă tơprawh tơpreng âu to 
8. Klo hơkăn hrĕk băl kon hơ ioh nĕ tŭk 
9. Teh ăn kon athei kơchĕng, por ăn kon athei axong  
10.  Nĕ lê̆ kon hrek pek ăh tơm pơle 
11.  Nĕ lê̆ kon ơh ol ăh tơm chơla  
12.  Prăh preng thoi ier kon hiong mĕ 
13.  Prăh preng thoi đŏk kon hiong yŏng  
14.  Mĕ lê̆ kon, mĕ pơm yoch tih 
15.  Bă tŭk kon bă ƀenh yoch hlăm. 
. Tơdrong Chĕl blal hăm đe nai  
1. ‘Năr tam đĭ hăp hroh tơplih nơ̆r 
2. Kơmăng tam tôch hăp hroh tơplih um ai 
3. Xơnăm tam hloh, khei tam đĭ 
4. Hăp hroh tơchă bơngai nai vă pơjao kong, chô̆ chơmei 
5. Hăp atŭm hăm bơngai tơgŭm athei pơxrŭ 
6. Minh pôm nhŭng athei ƀuh pơkra 
7. Athei iŏk pham nhŭng lŭk lơ̆k hăm phe tuh tơ̆ kơ̆l  
8. Đe hăp athei chă anih dơ̆ng 
9. Vă bơngai kră găn, hơ ioh vih vơ̆t duh ƀôh măt đe hăp 
10.  Đe hăp iŏk phe lŭk lơ̆k hăm pham ŭk tơ̆ kơ̆l apinh nĕ jô̆ 
11.  Tơ̆ng tơdrong yoch đe hăp vă tơbang, ưh vă pơxrŭ  
12. Noh đe hăp ƀơm tơpuh đơ̆ng pơlei 
. Chăl ƀlal hăm bơngai tam đei hơkăn /klo  
1.Drăkan đei klo mă chĕl ƀlal hăm kơdrăng tam đei hơkăn ,  
2.Hăp athei pơxrŭ ăn klo 5 dăh mă 6 tŏ kơpô, 
3.Kơdrăng to athei pơkra ăn hơkăn đe 1 pôm nhŭng 1 tơm xik. 
4.Drŏnglo đei hơkăn mă chĕl hăm drăkăn tam đei klo,  
5.Hăp athei pơxrŭ ăn klo 5 dăh mă 6 tŏ kơpô, 
6.Kơdrăng to athei pơkra ăn hơkăn đe 1 pôm nhŭng 1 tơm xik. 
. Klo chĕl ƀlal hăm đe   
1. Klo hăm hơkăn thoi xăng hăm gơ̆r 
2. Gơ̆r mă yơ xăng mă noh 
3. Ăh ‘ngir pơma thoi yơ đơ̆ng rŏng jang thoi noh 
4. Bơngai klo rong hơkăn tam phĭ, rong kon tam jăng 
5. Mă ƀơ̆r akhan oei hơkăn goi  
6. Chăl lal hăm drăkăn nai, chĕl lal hăm đe găh âu  
7. Xăng xang đei gơ̆r ‘moih đei gơ̆r dơ̆ng 
8. Xik et tam xap ‘moih tơ ‘nglaih đing 
9. Nơ̆r pơkăp klo hơkăn tơ̆ ‘ngir tơm pơlei, yang hơpang bơ̆ng pang 
10.  Dang ei hăp pơma pha jang pha  
11.  Hăp ‘nhăk tơdrong ưh pŭn ăn hơkăn 
12.  Hăp pơtruh tơdrong kơnê̆ ăn kơ kon  
13.  Hăp pơm yoch athei pŭ yoch 
14.  Hơkăn hăp hŭm mă rơgoh, pơkra ăn hơkăn 
15. Hăm minh pôm nhŭng, hăm 5 tơm xik, hăm minh pôm khăn, hăm minh pôm kong 
. Hơkăn chĕl lal hăm đe nai  
1. Ti chĕp đing xik, ƀở pơma nơ̆r pơkăp  
2. Mă ‘mi kial đak hơbŭt hơbông 
3. Klo hơkăn hơtuch hơdroi minh đon atŭm glơng 
4. Chĕp đing noh athei et truh lai xik xap noh lê̆ 
5. Tôh chêng noh tôh truh lai yơ đe vei kơjăp 
6. Chơmei chô̆ ăh ako kơtĕch, kong ƀot ti pơchăh 
7. Noh jing đei bơngai pơm yoch nơ̆r pơkăp xơkat  
8. Hăp thoi noh pơm yoch hăm klo 
9. Hăp thoi noh pơm yoch hăm kon  
10.  Hăp ôn klenh pơm tơdrong ưh ‘lơ̆ng hăm klo 
11.  Hăp athei pơxrŭ ăn klo minh pôm nhŭng vă pơ ‘lơ̆ng 
12.  Hăp athei hrŭ ăn klo 5 tơm xik vă pơkra 
13.  Minh pôm kơn, minh pôm kong vă hrŭ ăn klo 
. Bơngai drăkăn prei lal  
1. Kong ƀot ti, chơmei xang chô̆ 
2. Rơmo xang ƀuh, xik xang tơkang 
3. Tơdăm pơlei to xang băt, hơdruh pơlei âu xang vao 
4. Tơdrong klo hơkăn xang jing 
5. Nơ̆r pơkăp, tơdrong xơkat tơbre klo hơkăn  
6. Mĕ bă xang păng, tơm pơlei xang bơ̆ng 
7. Tơdrong tŏk jur jơ̆ng kông 
8. Kial tơhlu găh hlĕch pơm kơtĕch nơ̆r pơkăp 
9. Kial găh pơmơ̆t pơm păk đon hưch băt 
10.  Xăng đao xang đei gơ̆r ‘moih đei gơ̆r dơ̆ng 
11.  Xăng đei gơ̆r ‘moih đei gơ̆r dơ̆ng 
12.  Tơ̆ng tơdrong xang yĕng, bơngai yoch tơbang  
13.  Tơdrong ƀuh nhŭng pơkra klo, pơkrra pơlei athei đei  
14.  Vă tơƀôh đon ol bral, vă apinh nĕ jô̆ 
15.  Tơ̆ng tơdrong minh ‘măng tam lap  
16.  Tơ̆ng pơm yoch 2 ‘măng tam đang 
17. Bơngai kră akhan ưh păng, tơm pơlei pơtho ưh lui 
18.  Bơngai pơm yoch oei ưh chu pŭ yoch 
19.  Bơngai pơm yoch oei khenh akhan ưh đei  
20.  Noh athei đei xek tơlang đơ̆ng bre klo hơkăn  
21.  Bơngai pai por pơge xơ̆ athei chă ăn klo 
22.  Bơngai pŭ đak athei pơkăp hrŭ ăn klo. 
. Tơdrong yoch jơlơ̆m jơlu hăm đe nai  
1. Măng hăp yơ̆ng, jơ̆ng ‘năr hăp tep 
2. ‘Măng lăm krơ̆ hăp klenh poh 
3. Hnam ưh đei bơngai hăp mơ̆t klĕ 
4. Chop lăng thoi kŏ chop kơtăp ier 
5. Xô̆ băl yak oei xa kơmăng kơmơ̆t  
6. Đe hăp klak klơm nuih tơpă 
7. Khĭn bŭch hơke rơmaih tơ̆ kơ̆l 
8. Khĭn gơ̆ pơla rôih tơ̆ ƀơ̆r  
9. Tơpen đe kơdrăng lê̆, hơbăn drăkăn đe tŭk 
10.  Ƀôh đang măt, rôp băt đơ̆ng tơm  
11.  Pơđăm ‘nu duh ƀôh, minh jĭt duh băt 
12.  Tơdrong hơdăh, đe hăp ưh gơh hơngăh âu to ôh  
13.  Đe hăp athei pơxrŭ ăn hơkăn dăh klo po hăm kơpô  
14. Đe hăp athei pơkra ăn hơkăn dăh klo po hăm minh pôm nhŭng, minh tơm xik klo hơkăn. 
15.  Tơmam pơxrŭ đa hăp ưh gơh iŏk đơ̆ng mŭk atŭm kơ bre 
. Tơdrong yoch jơlơ̆m jơlu tơ̆ hnam đe  
1. Bơngai kơdrăng răm thoi lĕ ‘nhik hơ̆l 
2. Bơngai drăkăn chĕl thoi xăng tơgơ̆ kơ̆l ‘nhueng 
3. Đe hăp jơlơ̆m jơlu mă ưh lĕ kơdơ̆ hăm đe hơmuh  
4. Đe hăp pơm tơdrong kư̆ kă mă ưh mơlâu hăm bơngai kră  
5. Tơdrong ‘mê̆ đe hăp pơm lơ̆m hnam đe nai  
6. Tơdrong ‘mê̆ ‘mach đe hăp juă tơ̆ hnam đe  
7. Pơm ăn đe jra#m lơ tơdrong ưh pŭn 
8. Pơm ăn jra#m lơ xar bar  
9. Hnam đe gô jĭ pơlŏ, kon đe gô trŏ tơngiĕt  
10.  Tơdrong yoch đe Lỗi con đàn bà không thể cãi 
11.  Tơdrong yoch đe kơdrăng uhư gơh hơngăh 
12.  Athei et pơkra vă pơ ‘lơ̆ng ăn hnam đe 
13.  Hăm 5 tŏ nhŭng, 5 tơm xik, 10 tŏ kong 
14.  Đe hăp athei chô̆ brai kok tơ̆ ti rim bơngai lơ̆m hnam  
15.  Tơdrong yoch thoi noh pơtơm đĭ, yoch thoi noh pơtơm klaih
. Jơlơ̆m jơlu hăm kơdrăng đei hơkăn drăkăn đei klo, ưh tŭk kơdâu kiơ̆ pơyô  
1. Kơdrăng xang đei hơkăn, drăkăn xang đei klo 
2. Đe xang đei kon pŭ kon pĭn 
3. Bơngai xang đei kon pŭ ăh kơdŭ 
4. Ưh pha hăm không tanh oei ‘lơ̆ng mă kăt tong anê̆ 
5. Pha kiơ xăng tơgăk oei kơjăp đe koh jing ƀar 
6. Gô ăh kon tep, đe hăp gô hơkăn hrŭl vă pơm tơdrong kư̆ kă 
7. Tơdrong jơlơ̆m jơlu đe hăp pơm ‘mê̆ đơ̆ng rŏng đe kră,  
8. Tơdrong kư̆ kă đe hăp kơdĭp măt đe hơmuh  
9. Dang ei hơkăn hăp hlôi chĕp đei kon drăkăn lơ̆m ti 
10.  Ei klo hăp rôp đei jơ̆ng đe kơdrăng 
11.  Tơdrong yoch đe hăp pơm ưh gơh hơngăh găh âu găh to 
12.  Dang ei đe hăp athei ol bral tơ̆ ‘ngir đe hơmuh  
13.  Dang ei đe hăp athei pŭ yoch tơ̆ ‘ngir đe kră 
14.  Đe hăp athei pơxrŭ tơmam ăn hơkăn, athei hrŭ ăn kơ klo 
15.  Hăm minh kơpô, hăm minh nhŭng, minh tơm xik 
16.  Đe hăp atŭm băl pơkra ăn pơlei, minh pôm nhŭng păng minh tơm xik vă hnơi kơ yang. 
. Kơdrăng đei hơkăn, drăkăn đei klo pơm pơyô dih 
1. Hăp noh drăkăn xang đei klo 
2. Hăp noh kơdrăng xang đei hơkăn 
3. Ưh đei đe pơchŭt pơdôr  
4. Mă đe hăp pơm tơdrong kư̆ kă  
5. Chơng băl năm tơ̆ uh, chơng băl ăh kơmăng 
6. Tơdrong yoch đe hăp, hơkăn rôp, klo ƀôh băt 
7. Tơ̆ng đe hăp ol bral apinh hnơi 
8. Noh athei hrŭ ăn hơkăn dăh klo minh pôm kơpô 
9. Noh athei pơkra hăm hơkăn dăh klo po 
10.  Hăm minh pôm nhŭng, minh tơm xik  
11.  Pơđĭ tơbre athei pơkra ăn pơlei pơla   
12.  Hăm minh pôm nhŭng, minh tơm xik vă xoi tơbeh kơ yang  
: Găh kơdrăng đei hơlen, drăkăn đei klo chĕl lal, pơm pơyô lơ ‘măng păng ưh đei kon prei  
1. Hăp noh drăkăn chĕl lal, hăp noh kơdrăng răm  
2. Hăp năm tơchă drăkăn nai mă lê̆ hơkăn po  
3. Hăp năm tơchă kơdrăng nai mă hrĕk lê̆ klo po  
4. Hơkăn hăp xang băt, klo hăp xang lĕ tơdrong đe hăp pơm 
5. Hơkăn hăp ƀôh đang măt, klo hăp rôp tơ̆ ti 
6. Tơpen, hơbăn đe hăp poh lê̆ 
7. Đe hăp prei dih băl lơ ‘măng  
8. Mĕ ƀă pơtho akhan đe hăp ưh păng 
9. Kră pơtho đe hăp ưh chu 
10.  Tơ̆ng klo hăp, tơ̆ng hơkăn hăp ‘moih poh chơmei, pơdreo kong đe hăp chiu,  
11.  Đe hăp athei hrŭ ăn hơkăn dăh mă klo po hăm kơpô 
12.  Pơkra pơ ‘lơ̆ng ăn hơkăn dăh klo minh pôm nhŭng, minh tơm xik  nhŭng, minh tơm xik. hoang 
13.  Đe hăp athei atŭm băl pơkra hăm pơlei pơla minh pôm 
. Găh kơdrăng đei hơkăn, drăkăn đei jlo pơm 
1. Đe kơdrăng athei hrŭ lơ hloh  
2. Găh drăkăn pơxrŭ hlăm 
3. Yuơ atŭm băl thông truh anih uh, chơng băl truh tơ̆ bri 
4. Pơm tơdrong kư̆ kă, pơm ăn yă ƀok kơdơ̆ kơdang, yang hơpang mĭl hơreh  
5. Đe hăp lê̆ hơkăn, lê̆ klo, lê̆ kon hơ ioh vă chă jơlơ̆m jơlu 
6. Dang ei drăkăn noh xang đei kon prei 
7. Yuơ noh đe hăp athei hrŭ ăn hơkăn dăh mă klo po 5 tŏ kơpô  
8. Pơkra ăn hơkăn dăh mă klo minh pôm nhŭng, minh tơm xik  
9. Đe hăp athei pơkra kon pơlei hăm nhŭng minh tơm xik  
10.  Tơ̆ng hơkăn hăp ‘moih pơdreo chơmei 
11.  Tơ̆ng klo hăp mĭl poh kong tơvih  
12.  Tơdrong mă noh đe hăp athei pŭ 
. Drăkăn hơdro prei hăm đe nai  
1. Tơm păk hla tam tom jô, xơdrai tam kro 
2. Kơmăng tam tôch, ‘năr tam truh 
3. Jơva chêng xơ ‘ngon tam đĭ, tơm xik tơklăh ti tam xap  
4. Đăk muh tam hăt đak măt tam hrăng 
5. Bơngai nhơ̆m, bơngai oei ơh  
6. Bơngai hĕl, đon bơnôh tam hlai 
7. Kơxu buk atŭm, tep atŭm hơkok 
8. Mă bơngai hiong ưh đei đon băt 
9. Mă bơngai jăk ưh vă hue lăng 
10.  Măt kơleng găh âu chrâu găh to 
11.  Pẽng ơnăm hăp ưh đei giĕng, pêng xơnăm hăp ưh đei ka#m  
12.  Xơnăm tam tôm, khei tam đĭ, et brư̆ tam pơgơ̆r 
13.  Pơkă hăm kơdrăng pơlei to, tơjra#m kơdrăm pơlei âu  
14.  Hăp tep atŭm hơkok hăm đe chrih tơ̆ bri, mir pơxĕl 
15.  Pơxat yuơ hĕl noh rơđăng, jrăng pơxat yua mĭl mă păk 
16.  Tơdrong yoch hơnhăm bơngai lôch  
17.  Tơdrong yoch pơm jĭ đon bơngai oei erih 
18.  Kơpô gưu athei ƀuh xoi tơbeh pơhngơl bơngai lôch vă kiăk hoai râu  
. Bơngai xang đei hơlăn mă đei kon prei hăm drăkăn nai  
1. Xăng đei gơ̆r ‘moih đei gơ̆r dơ̆ng 
2. Hơkă đei tơlei ‘moih đei nai dơ̆ng 
3. Kon drăkăn chu, kon kơdrăng xang đei tôm   
4. Đon ham hloh kơ plenh teh  
5. Ƀôh rang ƀâu phu hăp ‘moih ƀâu 
6. Ƀôh xik ƀăt hăp ‘moih et 
7. Pơm tơdrong kư̆ kă đe jâu đe pơchê  
8. Hăp pơm ‘mê̆ uma i hơkăn, bưh ai kon 
9. Kong xang ƀot tơ̆ ti, chơmei xang pơjao hăp ‘meh iŏk  
10.  Dang ei kơpô tih hăp athei hrŭ ăn kon  
11.  Xik drăm tih hăp athei pơkra ăn hơkăn  
12. Tơdrong yoch hăp athei ‘nhăk xek tơlang. 
. Drŏ nglo hơdro ưh gơh ‘nhăk kon hơ ioh erih atŭm hăm hơkăn ‘nao   
1. Klo hơdro hơkăn ưh đei bơngai pơdjoi 
2. Oei kơ drăkăn nai ưh đei gel 
3. Hăp gơh jang mir, bơ̆ hnam nai  
4. Kon hơkăn xo pơgê năm apong, kơxơ̆ truh năng 
5. Hiong mĕ noh đe hăp erih hăm yă ƀok  
6. Ƀă hrŭl đe yĕt erih hăm duch yăng  
7. Ưh gơh ‘nhăk đe yĕt erih atŭm hăm hơkăn ‘nao 
8. Ưh gơh ‘nhăk đe yĕt erih atŭm hăm hơkăn goi 
9. Anih ưh juăt ka ưh gơh glơi, ưh gơh erih 
10. Teh ưh juăt kơnh tơmam ưh hon, ‘long ưh kĕ giơ̆ng 
. Drăkăn hơdro oei kơ đe nai  
1. Pơxat teh xang hrăng 
2. Pơxat teh đei’nhĕt hon boih  
3. Đe nhơ̆m ơh ol lĕch đak măt 
4. Bơngai hmoi pă đei hĕl 
5. Xơnăm xang tôm, khei đĭ pơkăp 
6. Et brư̆ ƀuh nhŭng xang đang 
7. Bơngai lôch xang vih tơring măng lung 
8. Minh ier, minh nhŭng, minh tơm tơklăh bơngai lôch 
9. Pơkra dơh po, pơkra kon hơ ioh 
10.  Ƀruih teh lơ̆m hnam pă đei oei  
11.  Tơm plôi lơ̆m var, tơm tôl tơ̆ bri pă đei đom. 
: Kơdrăng hơdro, iŏk hơkăn ‘nao  
1. Hơkă kơtĕch tơlei noh đei bơngai pơdjoi 
2. Tơnuh unh păt đei bơngai pơgiơ̆ng 
3. Ngô bơngai lôch pă đei ƀôh pă đei oei  
4. ‘Long unh trăp ưh đei bơngai pŭ ăn  
5. Đak ƀenh ưh đei bơngai văk 
6. Tơ̆ng tôm xơnăm, khei pơkăp đĭ 
7. ‘Moih chă bơngai tanh tơpen, tanh ao  
8. ‘moih chă bơngai koh ‘long, pŭ đak  
9. Pơđăm tơm xik athei tơkang tơklăh ti hăm bơngai lôch  
10.  Ƀuh ier, ƀuh nhŭng vă tơklăh hăm đe vih măng lung 
11.  Vă jơ̆ng pă đei tơhlăk, teh pă đei đom 
12.  Pơtăm ƀa giơ̆ng ‘lơ̆ng, pơtăm hơƀo jơk ƀlĭk 
13.  Chong mir xă vă ƀa ƀenh xum, vă ƀum ƀenh brŏng 
. Drăkăn hơdro, oei klo ‘nao  
1. Bơngai klo xang vih tơring Măng Lung 
2. Pơk tơ̆ mir ưh đei bơngai lăng 
3. ‘Nhĕt hon ƀenh pơgar ưh đei bơngai choh 
4. Pŭ đak kơtĕch yuơ ưh đei bơngai pơdjoi tơlei 
5. Hơchô̆ ‘long unh trăp yuơ ưh đei bơngai tôi 
6. ‘Nhĕt gia han, chơle hre ƀet  
7. Yuơ trong yak ưh đei bơngai kiơ̆ 
8. Yuơ trong vih ưh đei bơngai chơng 
9. Jrăng pơxat 3 pơyan xang bŭk 
10.  ‘Nhĕt pơxat 3 pơyan phang xang kro 
11.  Et brư̆ xang pơgơ̆r xik nhŭng  
12.  ‘Moih đei bơngai atŭm năm tơ̆ mir pơtăm pia 
13.  ‘Moih đei bơngai atŭm jur yâu ka 
14.  Vă nơ̆r pơma, hơ hiĕk pă đei hĕl 
15.  Hơvơn ‘nhŏng oh, hơvơn kon pơlei truh 
16.  Atŭm ƀuh nhŭng tơklăh ti hăm bơngai lôch  
17.  Atŭm tơkang xik, et xa tơklăh hăm bơngai xang hrŭl 
18.  Vă bơngai lôch erih lơ̆m tơring măng lung trong pơxĭt ăn   
19.  Pơhngol pă đei tơhlăk tơ̆ tơm ‘long, tơ̆ mum unh.  
. Khôi pơtoi hơdrĕch ăh klo lôch  
1. Bơngai dang ei thoi ‘nhĕt bŭk, thoi ƀa kro 
2. Chơnĕng hnam hơneng, tơnuh unh rơđăng 
3. Nơ̆r pơma xang hĕl xơ ‘ngon   
4. Bơbŭng gia xang bŭk noh athei pơtăl 
5. Drơh hnam xang hĕch athei tơplih  
6. ‘Nhŏng lôch noh pơdjoi hăm oh, oh hiong pơdjoi hăm ‘nhŏng  
7. Hli kơtum kơtŏng pă đei bơngai  
8. Mir lê̆ uh đŏk hua gô pơrăm 
9. Hơdrơ̆n lê̆ hoh đe chrih kơleng 
10.  Bơngai lôch gô vih Măng Lung oei klo hơkăn 
11.  Bơngai oei erih athei chă bơngai pơdjoi. 
. Jơlơ̆m jơlu hăm ‘nhŏng oh yă ƀok  
1. De hăp oei xa dih băl thoi đe ataih dih băl 
2. Tơdrong yoch đe hăp pơm ăn ‘long jing jô, đak krong đak glung hrơ̆  
3. Pơm ăn kon xem bri kơdơ̆ mơlâu jăk tơ̆ nai  
4. Yang teh mĭl pơlei athei pŭ 
5. Yang đak pơrăm noh athei chiu 
6. Tơdrong đe hăp tih hloh teh, kơjing hloh plenh  
7. Athei pơxrŭ đe hăp, hrŭ tơmam drăm 
8. Pêng tŏ kơpô tih, pêng tŏ bơbe bek, pêng tŏ ier, pêng tơm xik  
9. Athei ‘nhăk xoi tơbeh kơ yang tơ̆ rông  
10. Đe hăp athei ‘nhăk xoi kơ yang đak vă pơ ‘lơ̆ng ăn kon pơlei 
11. Pham kon kơlap plang lŭk lơ̆k hăm xik, đe hăp chơng băl năm pik tơ̆ jơ̆ng kung vă tơpuh yang kơnê̆, tơpuh yang khenh đơ̆ng rim hnam  
. Atŭm kơtum kơtŏng to ưoei băl  
1. hăp noh ‘nhŏng oh yă ƀok kơtơh 
2. Đe hăp noh ‘nhŏng oh pôm klak klơm 
3. Nơ̆r bă pơgăn đe ưh păng, nơ̆r mĕ pơtho đe măk ai  
4. Đe hăp đei đon chŏng thoi đe klĭk, đei măt thoi đe tol  
5. Kon pơlei jâu hiĕk, tơring đe pơchê jâu akhan kơdơ̆ kơ đe  
6. Đe hăp pơm đei tơdrong kơdơ̆ hăm plenh teh  
7. Pơm ăn đak krong hrơ̆ 
8. Tơm pơ ŏ pă đei lĕch pơkao  
9. Tơm krô̆i pung pă đei kơtuen plei  
10. Ƀa lơ̆m xum kơne xa 
11. Hơƀo tơ̆ mir noh det prăh  
12. Xik đe hăp athei chô̆ vă pơ ‘lơ̆ng bri  
13. Kơpô đe hăp athei pơjao vă pơ ‘lơ̆ng ăn teh  
. ‘Nhŏng oh pôm mĕ ƀă tơ oei băl  (agam) 
1. Pơle atŭm minh tơm, pơle atŭm minh jơmŭl,  
2. Nhŭng ier minh var, thoi ka minh thong,  
3. Pơ ŏ minh tơm, tôl plôi minh tơ ‘mơ̆ng 
4. Hơkâu đe hăp đom ƀenh ‘mê̆ trôk teh 
5. Kơdrăng răm xang tơ oei hăm oh, kon drăkăn hiong đon oei xa răm hăm ‘nhŏng  
6. Pơm ăn đŏk tơ̆ kông duh kơdơ̆, ka tơ̆ thong duh mơlâu 
7. Đe hăp ưh hơtŏ kơpô lơ̆m hơdrong, đe hăp ưh hơtŏ rơmo tơ̆ cham 
8. Kơ̆l ưh băt kơchĕng, ‘ngok pă đei dăr  
9. Tơdrong đe hăp pơm ăn yang teh hrak yang đak mĭl 
10. Thong hrơ̆, krong och, ka hơdang lôch tôch hơdrĕch 
11. Trôk teh jing rơga, pơm lôch tơm hơ̆ tơ̆ cham, pơm kro tơm pro tơ̆ pơgar 
12. Pơm ăn gra#m glaih taih ‘long taih kông 
13. Tơm jri kơ̆l pơlei tơbŭch tơm, tơm hra kơ̆l đak tơbŭch rơh  
14. Tơdrong yoch đe hăp pơxrŭ 5 tŏ rơmo tam lăp, tơdrong yoch đe hăp, 10 tŏ kơpô duh ưh đang  
15. Hơkâu hang hông, ti chŭ teh, jơ̆ng juă trôk 
16. Đe hăp athei rơi thoi nhŭng thoi kơpô rơmo, đe hăp athei xŏng por lơ̆m tong hnong, et đak trôk  
17. Athei ‘nhao mă rơgoh tơdrong yoch mơlâu 
18.  Athei pơkra mă keh tơdrong kơdơ̆ kơdang đe hăp pơm tơlĕch. 
. Tơngăm ‘nhŏng oh  
1. Ƀă pă kĕ dui jơhngơ̆m, mĕ măt ưh xâu, kŭl tăng tơtơ̆ 
2. Noh pơmai pơtăl mĕ, ‘nhŏng pơtăl ƀă  
3. Tơdrong iĕ oh athei pơtruh nơ̆r,  tơdrong tih ‘nhŏng athei băt  
4. Tơdrong iĕ pơmai athei pŭ tăl mĕ, tơdrong trăp ‘nhŏng pŭ tăl ƀă   mĕ pơtho akhan, ‘nhŏng pơtăl ƀă pơgit  
5. Tơ̆ng oh drăkăn ưh chu, oh drŏnglo ưh nguan, pơmai pơtăl 
6. Pơmai pơtho oh peh ƀa, ‘nhŏng pơtho oh pơnăh hră 
7.  Đei chêng kong, ge hu lê̆ pơmai vei 
8.  Đei chêng tih, hơgơ̆r kăp lê̆ ‘nhŏng ‘măn 
9. Trongnăm tơ̆ bri hơnguang kon bri apinh ‘nhŏng  
10. Trong jur tơ̆ thong pŭ đak apinh pơmai  
11.  Tơ̆ng đei oh mă pơmai lăng thoi đe nai, tơ̆ng đei oh mă ‘nhŏng năng thoi đe ưh juăt tơdrong to hrŭ 
12.  ‘Năr ưh pơtho, kơmăng ưh pơgit, lê̆ đe hăp pơm tơdrong âu, 
13. Đe rôp pơxrŭ, đe rôp pơkra nh ‘nhŏng athei pŭ, pơmai athei 
14. Oh pơm yoch minh ‘nhŏng pơmai yoch ƀar. 
. Pơkăp găh tơdrong oh oei klo adrol kơ pơmai  
1. Pơmai ƀôh măt ‘năr adrol kơ oh 
2. ‘Nhŏng ƀôh măt khei adrol kơ oh 
3. Pơmai băt peh ƀa ăh oh oei lơ̆m pơdŭk jơ̆ng tam băt juă  
4. ‘Nhŏng kiơ̆ ƀă tŏk tơ̆ bri ăh jơ̆ng oh pơtơm yak  
5. Tơdrong hrat pơmai pŭ adrol kơ oh  
6. Tơdrong trăp ‘nhŏng pĕ adrol  
7. Tơ̆ng ning mônh, oh oei klo adrol kơ pơmai  
8. Tơ̆ng ning mônh, oh oei klo adrol kơ ‘nhŏng   
9. Noh oh athei apinh phep pơmai hăm drô hăm nhŭng. 
. Xơnong kon hơ ioh hăm mĕ ƀă yă ƀok  
1. Kon drăkăn thoi hơdrĕch tơm ƀa mĕ, kon drŏnglo thoi hơdrĕch ƀa tơm bă. 
2. Kon kơdrăng vei lăng hnam, kon drăkăn vei tơnŏ unh hnam,  
3. Vei ao khăn, kơđum kơđŏng kơxêng yă ƀok pơxư̆,   
4. ‘Nhŏng hơmol pơtăl kơ ƀă, pơmai kră pơtăl mĕ. 
5. Đe hăp vei lăng teh, năm tơmang var pơgar, 
6. Tơ̆ng tơm pơ ŏ păk, tơm ƀa tơ̆ mir jô tơm ,  
7. Tơ̆ng tơm rơbua lơ̆m klơ̆ng răm, tơ̆ng oh kơdrăng oh drăkăn răm hiong đon, tơdrong iĕ, tơdrong tih măng chă, ‘năr hŭt, ‘nhŏng hơmol pơtăl ƀă apinh, pơmai kră pơtăl mĕ tra,  
8. Chêng răt đơ̆ng dêh Lào ‘nhŏng athei băt, ge iĕ răt đơ̆ng dêh Kur pơmai athei hơdăh,  
9. Kơpen kơjung, ao tanh đơ̆ng chăl yă ƀok athei lĕ ,  
10. Hơgơ̆r đôi hơgơ̆r pêng atheo hơdăh ,  
11. Hơkă iĕ hơkă tih, kơđum kơđŏng kơ nơ̆m kơpơ̆ng   
12. Ưh đei bu gơh ôn pơm mŭk kơdih ,  
13. Ưh đei drŏnglo, drăkăn gơh tơgar iŏk,  
14. Tơ̆ng ƀă lôch lê̆ ăn kơ kon, tơ̆ng mĕ lôch răk ăn kơ kon,  
15. Kon hơmol, kon hơdruch đei axong lơ hloh ,  
16. Yă ƀok lôch răk ăn xâu drăkăn, xâu drŏnglo,  
17. Xâu drăkăn thoi kơxêng hnam yă,  
18. Xâu drŏnglo thoi kơdŭ xĕch kơting ƀok,  
19. Kon kơdrăng thoi nuih ppă, kon drăkăn thoi jơhngơ̆m mĕ,   
20. Bơngai vei hơlen teh yă ƀok ,   
21. Kon drŏnglo hơmol kiơ̆ ƀă năm tơ̆ mir,  
22. Kon drăkăn hơmol kiơ̆ mĕ văk đak ,  
23. Đon athei hơbăng, măt athei rơđăh ,  
24. Tơdrong kră xơ̆ athei hơdơ̆r athei rơbot.  
. Khôi xoi tơbeh kơ Jơhngơ̆m jăn ăn mĕ bă  
1. Jơ̆ng bă pă kĕ jơ̆ng mĕ pă jăng 
2. Jơhngơ̆m pă pran, hơkâu jăn kră 
3. Kon drănglo vơ̆ rơgei, kon drăkăn pran 
4. Athei băt jơhngơ̆m mĕ bă rong ‘me 
5. Pôk bơnê kơ mĕ bă 
6. Hăm minh pôm rơmo  
7. Hăm minh pôm nhŭng 
8. Hăm minh jĭt tơm xik 
9. Vă ƀơ̆r mĕ phlak, klak bă hơ iă. 
: Vei lăng păng iŏk yua mŭk drăm yă ƀok pơxư̆  
1. Pơnhan um klang ƀok tơplih hăm kơpô, gŏl kong um xem plenh yă tơplih hăm rơmo,  hơmrŭk chêng iĕ ƀă tơplih hăm kơpô đơ̆ng đeh Kur.  găm,  đơ̆ng bơngai Bahnar tơring hlĕch ,  đơ̆ng oei hơdruh ,  đơ̆ng oei tơdăm,  
2. Hơmrŭk chêng yŏng mĕ tơplih hăm kơpô đơ̆ng dêh Lào, 
3. Drăm iĕ yă ƀok răk ăn kon xâu, drăm lân brê, kơthau lân 
4. Gĭt đei tơlpih đơ̆ng bơngai Jrai tơring pơmơ̆t, ĕ tơplih 
5. Không tanh yă yua đơ̆ng chăl xơ̆, khăn tanh tơnŏ mĕ tanh 
6. Hră lua kon bri ƀok jĭt đơ̆ng hơmuh, tơlei hră ƀă ‘monh 
7. Gŏ kong tih ‘măn đak. gŏ kong iĕ ‘măn pai xa,  
8. Hơbĕn klôp tơplih đơ̆ng bơngai Lào, ao ‘lơ̆ng tơplih đơ̆ng bơngai Yuan,  
9. Kong ƀot ti bơ̆ hăm hu, kong chô̆ ako bơ̆ hăm măh,  
10. Kơpô ƀenh lơ̆m klơ̆ng, rơmo ƀenh cham ‘nhĕt ,  
11. Đ6ch kơdrăng tôi đak, đĭch drăkăn pai por,   
12. Ier ƀenh rơgong găh pơmơ̆t, nhŭng ƀenh rơgong găh hlĕch   
13. Kon hơmol pơkăp, kon hơdruch răk vei,  
14. Teh tih iĕ kon xâu gơh yua ,  
15. Kon hơmol đei axong tih hloh, kon hơdruch đei yua xă hloh, kon păh hơlam đei axong iĕ hloh  
16. Mŭk atŭm, atŭm băl yua, mŭk atŭm, atŭm răk vei ,  
17. Bơngai ‘lŏ ưh tơgar, bơngai ‘la#p ưh pơjei ,  
18. Đe tơ̆ ‘nguaih jâu ưh gơh mơ̆ng kiơ̆ .  
. Klăh axong mŭk tơmam pơxư̆  
1. Ƀơ̆t jơhngơ̆m mĕ xang gleh, jơhngơ̆m ƀă pă kĕ glơng, noh jơhngơ̆m kon xang pran ti xang jăng, jơ̆ng kon xang jăng vă yak ataih  
2. Ăh kră, ti mĕ tơtơ̆, jơ̆ng ƀă đei kơjăp 
3. Kon drăkăn pơtăl mĕ pŭ đak, peh ƀa 
4. Kon drŏnglo pơtăl ƀă chong mir, proi ƀa  
5. Truh ‘năr ƀă pă đei pran, truh ‘năr mĕ pă đei grăng, mul meo pơxat kon athei kơchăng, ‘nhĕt pơxat kon choh 
6.  Tơ̆ng păh jang kon xang plang đon băt 
7.  Tơdrong kon jang xang tôm nơ̆r chu 
8.  Noh mă kon kơtơh dăh kon rong  
9.  Teh, na kon gơh vei jang  
10.  Kơpô gưu, rơmo yŏng kon gơh yua  
11.  Ching chêng lơ̆m hnam kon gơh vei. 
. Mŭk tơmam bơngai tam oei kơ đe  
1. Kon kơdrăng tam đei hơkăn oei hăm mĕ, kon drăkăn tam đei klo oei hăm ƀă ,  pơtăm hăm mĕ, pơyan phang năm hơnguang hăm ƀă.  athei pai por.  phang năm pĕ tơƀăng hăm mĕ tơ̆ bri,  
2. Oei hăm mĕ kon kơdrăng năm pŭ đak, pơyan ‘mi jơmŭl 
3. Oei hăm mĕ kon drăkăn pŭ đak, oei hăm ƀă kon drăkăn 
4. Pơyan ‘mi atŭm hăm mĕ năm choh ‘nhĕt tơ̆ mir, pơyan 
5. Gŏ tih gŏ iĕ mĕ răk mĕ vei,  
6. Yă hiong noh oei mĕ, mĕ hiong noh oei pơmai oh drăkăn dăh mă ‘nhŏng oh drŏnglo.  
7. Mŭk tơmam tih iĕ ‘măn hmŏ hơkâu ,  
8. ‘Măn jơ jĭ pơlŏ trŏ tơngiĕt, hrôih rơgăh jơ̆ng, kơxơ̆ rơgăh ti.  
9. Gŏl hu ăn yă vei, gŏl kong ăn mĕ lăng ,  
10. Jên hu athei ăn pơmai răk ,  
11. Tui kiơ̆ đon đe nai găh ‘ma, tui kiơ̆ đon đe nai găh ‘ngeo,  
12. Tui kiơ̆ đe pơhuach mŭk tơmam ăn kơ đe, tui kiơ̆ đon ăn kơ đe juăt mŭk tơmam po đei ,  
13. Nơ̆r yă pơgăn ưh păng, nơ̆r ƀok akhan ưh vă tui ,  
14. Nơ̆r mĕ akhan ưh păng, nơ̆r ƀă pơtho ưh vă vao ,  
15. Khenh thoi kon kiĕk pơngot, pơgrŏng thoi kơpô vơng pơyan phang,  
16. Thoi noh đei tơdrong yoch hăm mĕ ƀă yă ƀok . 
. Găh tơdrong axong mŭk ăn kon hơ ioh  
1. Mĕ ƀă oei erih noh mŭk đei axong ăn kơ hơ ioh 
2. Tơ̆ng minh ‘nu lôch, bơngai to truh xơnăm kră  
3. Noh kon hơ ioh ƀuh nhŭng,  
4. Chô̆ tơm xik apinh mĕ/ƀă axong mŭk  
5. Hơvơn tơm pơlei bơ̆ng pang, kon pơlei truh lăng  
6. Tơ̆ng ưh pŭn đĭ mĕ ƀă lôch  
7. Mŭk ăn kon drŏnglo tam đei, kon drăkăn tam iŏk  
8. Noh ‘nhŏng hơmol lơ̆m hnam, pơmai kră kơdih axong  
9. Ƀuh nhŭng, chô̆ xik hơvơn tơm pơlei truh,kon pơlei akŏm mơ̆ng 
10. Kon drŏnglo, kon drăkăn gơh axong mŭk hơtŏ băl  
11.  Tơ̆ng oh hơdruch tam oei hơkăn, oh drăkăn hơdruh tam oei klo, tơ̆ng mĕ ƀă oei erih xang adrin rong kon truh ăh kră, noh mŭk tơmam đei axong lơ hloh  
. Găh tơdrong axong mŭk ăn kon hơ ioh atŭm ƀă pha 
1. Teh, kơpô rơmo ƀă pơxư̆ ăn  
2. Kon kơdrăng hơkăn tơm, kon drăkăn hơkăn goi adoi đei yua  adrol hloh  
3. Hơkăn tơm noh bơngai huach jơhngơ̆m pai por pŭ đak 
4. Hơƀo tơ̆ mir, tơnuh unh tơ̆ hnam hơkăn tơm vei hơdroi 
5. Yuơ teh, mŭk tơmam axong ăn kon hơkăn tơm lơ hloh  
6. Hơkăn goi đơ̆ng rŏng, jang klui hloh noh kon đei axong xĕt hloh  
7. Mŭk xang axong, mŭk xang iŏk dih bu bơngai noh vei  
8. Ƀă kră, mĕ hiong duh ưh đei bu gơh tơgar. 
. Tơdrong yoch tơjră ‘nhŏng oh unh hnam po kơdih   
1. Adrol xơ̆ hăp por xŏng ưh măh, ao hrŭk ưh đei tơnŏ,  
2. Hăp pơngot kơ por ol kơ đak, hăp jĭ jăn ưh đei bu vei rong  
3. Muh măt xăh thoi ‘nhĕt gia ưh đei tô̆ chră, thoi tơm tôl ưh đei đak,  
4. Apinh pơm đĭ đe năm văk đak, pơm đĭ đe chă poai por 
5. Đak măt lĕch đei bơngai ăn kơn,  
6. Nơ̆r pơkăp hăp kơdih,  
7. Đe năng hăp thoi kon hơ ioh kơtơh,  
8. Hăp xŏng xa thoi bơngai lơ̆m hnam,  
9. Hăp et hơ̆t thoi đe tơmoi đơ̆ng Lào,  
10. Buk ‘nao hăp gơh kơxu, ao ‘nao hăp gơh pơlơh 
11. Gŏ kơpơ̆ng gŏ kơnơ̆m hăp gơh xŏng atŭm ,  
12. Xik ‘lơ̆ng hăp gơh et,  
13. Hăp jing bơngai khĭn thoi kla tơ̆ kông,  
14. Jing bơngai pran thoi kơpô bri pơyan phang,  
15. Tơdrong tih hăp juaih, tơdrong iĕ hăp băt,  
16. Kơ ‘năr oei truh kơxơ̆, kơmăng ưh oei truh pơgê,  
17. Jang găh ‘ngir, klenh găh rŏng,  
18. Hơgơ̆m kơ wă thoi lĕ tơ ‘ngla ,  
19. Lăng ‘nhŏng oh thoi ‘nhĕt bŭk pơyan ‘mi,  
20. Nơ̆r ưh tơl, jơva ưh păng ,  
21. Hơtaih hơtŏ thoi pơlei pơxĕl yuơ pơrang,  
22. Pơgê yak ưh đei đe băt, kơmăng vih ưh đei bu lĕ ,  
23. ‘Nhŏng oh năng thoi rơm rĕk,  
24. ‘Nhŏng oh năng thoi ‘long bŭk,  
25. Tơ ‘ngla hnam thoi hơmơ̆l ưh kơleng lăng,  
26. Nơ̆r ‘lơ̆ng ưh vă păng,  
27. Hăp noh bơngai pơm yoch. 
. Tơdrong yoch teh dong mĕ ƀă ‘nhŏng oh 
1. Hăp han thoi xăng đao drŏnglo lơ̆m pơlei găh to,  
2. Han thoi xăng vĕ đe drăkăn pơlei găh âu,  
3. Thoi hơkăp đe ‘nao bơ̆ bĕt pơyan jang mir,  
4. Thoi ‘mra#m hră ‘nao jĭt đơ̆ng kră pơlei ăh yan phang,  
5. Minh ‘măng tô̆ hăp teh ưh kơ ‘mêm,  
6. Tô̆ jơhngơ̆m noh koh đe ưh hiơ̆k,  
7. Jơ̆ng rơchong pran hăp juă hơtat kơdŭ ƀă,  
8. Ti hăp jăng teh ăh pơdŭk mĕ,  
9. Hơkâu kră ưh kĕ drơ̆ng thoi plei prit bra#p,  
10.  Đak măt jơ jrơ̆k tơ̆ ƀŏ, đak muh lĕch đom ƀenh ƀơ̆r,  
11.  Hăp khenh thoi lĕ kơpô vơng yan phang,  
12.  Hăp ‘mê̆ thoi rôih chă vei hơkăn,  
13.  Jơ̆ng ti hăp pơ pơ̆ thoi đe vơnh,  
14.  Kơmăng ưh băt trong, ‘năr ưh lĕ glung ,  
15.  Nhŭng kreo hăp athei ƀuh ăn ƀă ăh pơgê,  
16.  Kơpô hơkăn hăp athei ƀuh ăn kơ mĕ ăh kơxơ̆,  
17.  Xok tơm minh tơm ƀar hăp athei chô̆ tơkang,  
18.  Tanưg hơ̆t kră pơlei hăp athei chŭ xơkat.  
. Tơdrong yoch teh mĕ ƀă 1  
1. Gơnơm đei thong đak ro, gơnơm đei teh noh ‘long gơh hon  
2. Xơnăm oei iĕ mĕ ưh ‘me por, ƀă ưh yâu ăn ka 
3. Pơm thoi yơ gơh đei ‘năr pŭ đak, peh ƀa 
4. Xơnăm oei iĕ mĕ ưh pơtho yak jơ̆ng, ƀă ưh pơhrăm ăn kơdâu  
5. Thoi yơ gơh đei ‘năr băt chĕp hră pơnăh kon bri, chĕp tơnuh ching chêng  
6. Noh mă nơ̆r ƀă pơtho ưh păng, nơ̆r mĕ akhan ưh chu  
7. Hăp tôh ƀă, tap mĕ,  
8. Lăng kơdih po tih hloh rôih pran hloh kiĕk 
9. Đak krong pơm thoi yơ gơh ro găn tu 
10. Ka thoi yơ gơh erih tơ̆ kông  
11.  Hăp pơma hloh tơdrong, pơm ưh kơlăp 
12. Hăp đei tơdrong yoch athei xek tơlang. 
. Tơdrong yoch tôh mĕ ƀă 2  
1. Tơƀăng tih gơnơm đei pơle,  
2. Păk kê gơh kơdâu gơnơm đei ‘long ,  
3. Hla jơk gơnơm đei tơm rơh,  
4. Đak gơh ro gơnơm đei tu ,  
5. Bơbŭng rông kơjung gơnơm đei jrăng,  
6. Por ‘nhot xĭn gơnơm đei unh,  
7. Jơ̆ng kon yak gơnơm đei kơdŭ ƀă pŭ 
8. Kơ̆l kon hơbĕch gơnơm đei plei nuih mĕ,  
9. Bơngai kơtul noh athei pơtho mă trŏ,  
10.  Đon đe klĭk noh athei pơtho vă hơbăng,  
11.  Kon kơdrăng hơlăh jang mir noh athei pơtho akhan,  
12.  Kon drăkăn hơlăh pŭ đak noh mĕ athei pơtho,  
13.  Mĕ pơma hăp ưh kơtơ̆ng mă ti tơtreh 
14. ƀă pơma hăp ưh kơtơ̆ng mă jơ̆ng juă. 
15. Thoi noh hăp jing bơngai pơm yoch. 
. Kon hơ ioh prơih lê̆ mĕ ƀă jăk tơ̆ pơlei nai  
1. Mĕ ƀă rơneh hăp, hơkâu ƀă kră kue hăp ưh păng, 
2. Hơkâu mĕ hơkĕ hăp ưh kơchăng, 
3. Hơkâu ƀă yuơ hăp mă thoi ƀa ôm bŭk,  
4. Hơkâu mĕ yuơ đơ̆nghăp mă thoi ‘nhĕt choh hĕch  
5. Noh mă dang ei tih vơ̆, kơ̆l vao, 
6. Hăp prơih lê̆ mĕ ƀă năm tơ̆ pơlei nai , 
7. Kơ̆l hăp xang hiơt, đon hăp ưh đei băt , 
8. Đak pơ uh bă rong, đơ̆ng xơnăm tam gơh bô̆k,  
9. Jơhngơ̆m mĕ ‘me đơ̆ng tam gơh kơdâu , 
10. Hăp noh bơngai đei tơdrong yoch tih hăm bă, 
11. Hăp noh bơngai pơm yoch hlăm hăm mĕ, 
12. Tơ̆ng kơ̆l hăp ưh wă păng, 
13. Tơ̆ng đon hăp ưh chiu hlôh tơdrong hăp xang pơm yoch, 
14. Noh mŭk tơmam mĕ bă răk ăn, 
15. Minh păh hăp duh ưh gơh yua, 
16. Ƀar păh hăp duh ưh gơh iŏk . 
. Tơdron mĕ bă teh dong kon hơ ioh  
1. Tơ̆ng bă tôh kon hơ ioh krưp, tơ̆ng mĕ lach kơ koh hloh tơdrong  
2. Hrôih kơtơ̆ng nơ̆r nhơ̆m, kơxơ̆ păng nơ̆r hmoi  
3. Đak măt lĕch, đak muh ro 
4. Pơm hơkâu jăn hăp jĭ, pơm hơkâu jăn po bra#p 
5. Hăp yuơ hli mă muh măt xăh tơliĕl, hăp yuơ jĭ mă nhơ̆m or ơh ol 
6.  Minh ‘nu pơtho akhan ưh gơh, pêng ‘nu akhan ưh đang 
7.  Noh mĕ ƀă đe hăp pă gơh rong ‘me đe hăp bơih. 
Dôm bơngai thông măng huang đai  
1. Hăp thông mang thoi kơpô pơyan tô̆, huang đai thoi đe ưh kơ đei hnam 
2. Pơgê găh hlĕch, kơxơ̆ găh pơmơ̆t 
3. ‘Năr hăp tep thoi drăkăn pŭ nge, kơmăng hăp yak thoi kon bri chă tơmam xa 
4. Ƀă ưh kơ lĕ, mĕ ưh kơ băt 
5. Por hăp xŏng găh kok, ‘nhot hăp rơih xa găh ‘lơ̆ng  
6. ‘Nhĕm ƀâu phu kơ ƀă hăp ƀuh, xik ‘lơ̆ng kơ ma hăp et 
7. Hăp nhen hră tăng tơlei, nhen ‘nhik hơ̆l pă han, nhen xăng ‘nhueng tơgơ̆ tơhna ‘meh xa 
8. Jơ̆ng ngeo tam yak jơ̆ng ‘ma hlôi kơdâu, ti tam jang mă ƀơ̆r 
9. Măt tam kơ ‘nhĭp mă kơ̆l hlôi tep, đon tam kơdĭp mă hlôi klĭk 
10. Tơnuh unh rông hăp ưh hli, 
11. Ggra#m kơmlat hăp ưh mơ̆ng, xăng đao drŏ nglo hăp lê̆ tong anê̆ pơlei. 
12. Tơpen guăng ‘lơ̆ng hăp klơ̆m tơ̆ bri,  
13. nhen kơpô vơnh pơyan phan ưh kơ lap, nhen klang pôk hmoi kơmăng ưh kơ păt, 
14. Ƀơ̆t hăp tih thoi lĕ kơxêng, klak hăp tih thoi kơđŏng.  
15. Ti hăp kơjing thoi ‘long jra pơjâu, nuih hăp pơlŏn đon hăp klĭk 
16. Ƀă akhan ưh mơ̆ng, mĕ pơtho ưh kiơ̆ 
17. Rông hăp athei truh vă hơdăh, kră pơlei hăp athei mơ̆ng vă kơ vao noh mă lê̆ 
18.  Athei pơm ăn kơ hăp hlôh kơlăng đon, kơ̆l hăp atheovao 
. Pơkăp pơgơ̆r pơkong oei hơkăn goi  
Moih oei hơkăn goi, bơngai klo athei apinh phep hơkăn tơm păng athei hrŭ mŭk ăn bơngai âu. Mŭk hrŭ athei pơjao ăn hơkăn tơ̆ anăp tơm plei. Pơkong hăm hơkăn goi athei pơm iĕ đĕch. Ƀơ̆t pơgơ̆r pơkong păng xik, pơkong păng por, bơngai klo păng ƀar ‘nu hơkăn athei truh tôm, chŏng mă adrô̆ bơngai klo păng hơkăn goi đĕch gơh chĕp đing xik păng por axong ăn dih băl. Ăh et pơkong tep, pêng ‘nu adoi ƀĭch chŏng mă ưh gơh tơplih buk. Et jur yâu ưh đei pơgơ̆r. Đơ̆ng noh tơ̆ rŏng bơngai klo krao hơkăn mă mônh noh hơkăn tơm păng hơkăn mă ƀar noh hơkăn goi. Ăh kơmăng pơđĭ pêng ‘nu adoi tep atŭm minh lăm. Dôm tơdrong jang mă adrol ki hơkăn tơm jang noh dang ei hơkăn goi athei jang đĭ. Hơkăn tơm hlôi iŏk tơmam hrŭ đơ̆ng klo noh ưh gơh gar kiơ bơih. Tơ̆ng ưh chu, noh bơngai klo gô tơkêng păng athei pơdreo lê̆ dôm tơmam xang hrŭ păng duh gơh vei hơkăn goi’’. 
APĂNG MĂ 3: TƠNGĂM VEI MU|K TƠMAM PĂNG PƠM YOCH TƠNGĂM VEI MU|K DRĂM   
. Tơdrong axong teh oei, teh choh jang lơ̆m tơpôl kon pơlei  
1. Rơmo đei tơpôl, kơpô đei khul 
2. Kon bơngai erih đei mĕ đei bă, đei ‘nhŏng oh tơring âu tơring to 
3. Tơdrogn trŏ atŭm jang, tơdrong yoch atŭm pơtho băl 
4. Ka lơ̆m thong atŭm rôp, kon bri brăh atŭm hơnguang, dak lơ̆m hơdra#m atŭm xŏ nhă  đak, tơ̆ kơpal đei yang kông  
5. Tơ̆ kơpơ̆ng đei plenh tơ̆ kơnơ̆m đei the, tơ̆ kơnơ̆m đei yang 
6. ‘Moih bơ̆ hnam lơ̆m pơlei, ‘moih chong mir lơ̆m bri  
7. Yang teh athei xoi, yang bri athei apinh 
8.  Athei pơtruh nơ̆r hăm tơm pơlei, kon pơlei athei băt 
9.  Kră pơlei axong teh bơ̆ hnam, axong teh jơmŭl ƀa 
10.  Vă lăp đon bơngai tơring hlĕch, vă phiơ̆k jơhngơ̆m bơngai tơring pơmơ̆t tơgar, gơh iŏk. 
11.  Teh xang axong, đak krong xang klăh, noh ưh đei bu gơh iŏk.
. Tơngăm gơh pơgơ̆r teh plei 
1. ‘Nhik đei bơngai tôi, tơgăk đei bơngai chĕp 
2. Tơm iĕ đe chong, ‘long tih đe koh  
3. ‘Nhĕt uh đe choh,  
4. Đak pơ uh kơdŭ, đak măt kơtơh 
5. Jơhngơ̆m xang tuh, đak pơ uh xang huăng 
6. Tơlei xang chô̆ tơm ‘long 
7. Gơ̆ng ga xang tơ̆t ăh pơga 
8. Teh đơ̆ng dang ei xang đei tơm  
9.  Pơgar đơ̆ng âu xang đei bơngai  
10.  Bơngai tơm hiong noh teh răk ăn kơ kon 
11.  Tơm teh lôch noh teh lê̆ ăn kơ xâu 
12.  Bơngai pơlei to ưh gơh truh tơgar  
13.  Bơngai tơring âu ưh đei bu gơh iŏk 
. Găh xơnong tơ ‘ngla teh đei yua tơ̆ng năm tơmang the  
1. Teh thoi kơdŭ đơ̆ng chăl yă ƀok, teh thoi hơngiăng đơ̆ng chăl dơnơm ,  
2. Pêng xơnăm minh ‘măng năm apong ,  
3. Năm apong tơm jri hơlem teh pơlei ,  
4.  Hli tơm tŭng đe pơm gru hiong, hli tơm ‘long jru kơ̆l pơlei đe koh, hli tơm hra kơ̆l đak păk tơgơ̆,  bơngai găn trong ,  
5.  Hli găh hlĕch đei bơngai dơ̆t trong, hli găh pơmơ̆t đei 
6.  Teh hli đe truh tơgar,  
7.  Teh yă ƀok noh ‘măn ăn xâu, teh mĕ ƀă noh ‘măn ăn kon, kon kơdrăng đei axong, kon drăkăn đei klăh   tơm teh lôch noh kon xâu vei,  
8.  Tơm teh oei đei teh răk vei, tơm teh oei đei teh vei hơlen, 
9.  Pơlei pơla athei băt, kơtum kơtŏng athei hơdăh   
10.  Pêng xơnăm minh ‘măng axong phe ƀa, pêng xơnăm minh ‘măng plang ăn ier, pêng xơnăm minh ‘măng xoi tơbeh jơhngơ̆m jăn,  
11.  Jơ̆ng tơm teh kơjăp, ti tơm teh pran,  
12.  Hơlam teh ưh đei bu khĭn axong ,  
13.  Tơm jri kơ̆m đak ưh đei bu khĭn pơrăm,  
14.  Tơm hra kơ̆l pơlei ưh đei bu khĭn kơ̆l,  
 Xơkơ̆t xơlam teh păng tơdrong yoch tơgar teh  
1. ‘Long gơ̆ng pơm gru mum pơgar  
2. Trong tơmo pơkăp jih mir 
3. Trong tơlei văr ja#p tơm ‘long   
4. Tơlei xang đei ‘lek kơđoh  
5. Pơgar thoi noh xang đei bơngai  
6. Teh thoi noh xang đei tơm  
7. Thoi noh mă ‘long gơ̆ng pơm tơdra hăp ưh mơ̆ng  
8. Trong tơlei văr tơm ‘long hăp duh ‘mơng 
9. Măk jơhngơ̆m jăn bơngai tuh, mă đak pơ uh đe huăng  
10.  Hăp khenh thoi kiĕk hrăh, hăp kơnê̆ thoi kiĕ kơnê̆ 
11.  Teh hăp tơgar, đak krong đak glung hăp iŏk vei  
12.  Hăp noh bơngai pơm nuih hloh kơ đe  
13.  Thoi noh athei xek tơlang đơ̆ng đe hăm hăp. 
 . Tơdrong tơgar teh  
1. ‘Long gơ̆ng bu tŏt ăh mum pơgar 
2. Tơlei bu văr ăh tơm ‘long  
3. Tơdrong kơ ‘năr tam hơdăh, kơmăng tam rơđong  
4. Tơdrong bơngai âu tơgar tơmam bơngai to 
5. Tơxŭl tơxăl thoi tơlei brai pơchuă 
6. Tơdrong pơlei tơ̆ hơla athei apinh, pơlei kơpơ̆ng athei tra 
7. Hơ ioh athei băt bơngai kră athei lĕ  
8. Tơdrong athei pơm hơdăh măng năr  
9. Kră pơlei athei xek tơlang mă trŏ đon pơlei pơla  
10.  Kră pơlei athei xek tơlang mă trŏ đon đe kueng ƀôt 
11.  Tơdrong trŏ tơdrong yoch athei hơdăh. 
.Yoch găh tơgar the  
1. Teh pơlei pơla khul hăp truh tơgar 
2. Bri yang linh hăp truh iŏk 
3. Đak krong oei ro khul hăp truh bơ̆t 
4. Đak glung ro măng năr hăp truh kơdĭp 
5. Kung hnam pơdrŏng hăp truh phă 
6. Pra hnam đe hin hăp truh juă pơrăm 
7. Pơla rôih tơ̆ ƀơ̆r hăp truh kăt 
8. Hơke rơmaih hăp truh gơ̆ 
9. Hơkrô̆ tơ̆ rŏng rôih hăp truh juă 
10. Mir găh hlĕch hăp truh tơgar 
11. Mir găh pơmơ̆t hăp truh pơjĭp 
12. Hăp ‘meh tơjră hăm rơmaih lơ̆m bri 
13. ‘Meh pơlong năng hăm kla tơ̆ kông 
14. Hăp khenh nhen xa trŏ pơgang kơnê̆ 
15. Nhen kŏ vơng yan phang ưh kơ băt trong 
16. Nhen kơpô khŏnh yan tô̆ ưh băt glung 
17, Thoi nohhăp yoch hăm pơlei pơla 
18, Thoi noh hăp hơjăm hăm tơ ‘ngla teh 
. Tơdrong yoch tơgar jih teh đe nai  
1. Diưnơm ‘long pơm tơdra duh oei  
2. Trong tơmo pơkăp tam mă tơdrŏ 
3. Tơdrong axong teh pơm tơdrra xang đei đơ̆ng xơ̆  
4. Tơdrong pơtăm ‘long pơm kơdranh xang đei đơ̆ng hơdroi 
5. Mă dang ei hăp pơm hơlơ̆k ăh kơ ‘năr  
6. Pơm tơdrong ưh hơdăh ăh kơmăng  
7. Tơm ‘long jih trong hăp ‘moih tơgar  
8. Teh jih mir hăp ‘meh iŏk  
9. Hăp noh bơngai ưh đei tơpăt, ưh ‘lơ̆ng , 
10.  Hăp pơm ‘mê̆ hăm bơngai hin, ưh phep hăm đe pơdrŏng  
11.  Tơdrong yoch hăp athei xek tơlang  
. Găh tơgar teh bơngai nai  
1. Teh mir đei bơngai vei kơlih kiơ pơjei 
2. Teh na đei bơngai jang kơlih kiơ tơgar  
3. Kron đei đak ro kơlih kiơ bơ̆t 
4. Bri ‘long đei yang kơlih chă pơlŭk 
5. Tơm prĭt lĕch yŏk kơlih kiơ chă koh 
6. Hnam đei tơ ‘ngla kơlih kiơ xoh 
7. Chêng đe oei tôn kơlih kiơ dơ̆t ti 
8. Hơgơ̆r oei re thoi yơ gơh kơdĭp nơ̆r 
9. Găh rŏng đe ưh kơ lăp 
10. Găh anăp đe ưh kơ chiu 
11. Yang hơpang hĭl, yă ƀok prơih 
12. Bơngai chă tơgar teh, phă bri 
13. Xư chuih ƀơm nuih teh 
14. Ge tơdrô kơpô athei pơkra 
15. Athei ƀuh nhŭng kreo vă chruih 
16. Tơdrong yoch tih iĕ hăp athei tơbang  
. Xoh mir unh xa rok truh mir đe  
1. Hnam minh pơtir, mir minh jih 
2. Thong đak yua atŭm, rông minh bơbŭng, trong năm tơ̆ mir atŭm anih oei .  
3. ‘Nhĕt gia atŭm choh, ‘nhĕt uh atŭm chong  
4. Ƀa đum dreng, ‘nhik tơgloh gơ̆r atŭm têm 
5. Hlak ‘nhik ƀenh, tơm kro xang ruh  
6.  Kơtơ̆ng ang ôn, trŏ yoch ưh vă ră  
7.  Mir đe ‘nhĕt gia tam mă kro, mir đe tam choh đang  
8.  Unh xa iĕ noh ưh đei tơdrong kiơ, unh xa tih noh unh xa rok răm tơhlu   
9.  Kial tơhlu bluh truh mir đe, ƀa unh xa tơ ‘ngla ưh băt   
10.  Tơdrong yoch xoh unh athei chiu, yoch xoh mir đe athei roi   
11.  Unh xa mir đe pơm yang hri chơke jăk, unh xa mir đe pơm yang hri pơngơ̆t  đe athei hrŭ  tơm, hăm chêng 
12.  Pơm unh xa mir đe athei pơ ‘nguaih, pơm unh xa hơdrơ̆ng 
13.  Athei pơxrŭ hăm ier, hăm nhŭng, athei xoi kơ yang hăm xik 
14.  Ưh gơh iŏk pơxrŭ lơ dêh hnang, ƀar păh athei tơgŭm dih băl.  
15.  Athei pơ ‘lơ̆ng tơ̆ng đei xek tơlang, atŭm băl xa ‘nhĕm ier, ‘nhĕm nhŭng, atŭm băl et xik tơm 
16.  Ưh gơh tơmĭl, hơreh băl  
. Tơdrong yoch tơgar iŏk mŭk tơmam đe nai  
1. Hăp ưh đei apinh mă iŏk tơmam đe, hăp ưh tơroi mơng mă iŏk tơmam đe 
2. Hăp iŏk tơdrong pran tơdrong khĭn 
3. Kơdih iŏk ƀa lơ̆m lom lơ̆m xum đe  
4. Kơdih dui kơpô đe lơ̆m hơdrong  
5. Bơngai kue ưh kĕ tơgar hăm hăp, bơngai rơdu ƀơ̆r noh hăp tơtoh tơhiap hơ ioh đe pơdrŏng  
6. Hăp pưđep pơjuă kon đe hin dơnuh, hăp pơgrŏng hăm kon 
7.  Hăp noh bơngai pơm ham kơnê̆ 
8.  Tơdrong yoch hăp athei ‘nhăk xek tơlang  
. Tơdrong yoch klĕ kơpô rơmo  
1. Hăp noh kơdrăng ‘năr tep, măng chă yơ̆ng,  
2. Hăp noh drăkăn măt kơpi ti ƀot,  
3. Hơlăh thoi kŏ kră ăh hnam,  
4. Lăp xa tơmam iŭ, lăp nhă đak tăng,  
5. ‘Moih hơkăn đe hnam pơdrŏng lăm ƀar, hưch kon drăkăn đe lăm pêng,  pơlei găh hlĕch,  
6. Bơngai tơgar kơpô tơm pơlei găh pơmơ̆t, klĕ rơmo tơm 
7. Klĕ tơtông kơ ‘năr đang măt,   
8. Hăp ưh hli kơ ƀok Kơdơi jing howĕng,  
9. Ưh hli kơ Yang tơhlu phuơ̆t huơ̆r,  
10. Kơpô bek tơm xang pơkă, rơmo ‘lơ̆ng đe rong xang iŏk rong,  
11. Kĕng kŏk ‘long tơm kơpô xang juăt, tơm pơle đunh xơnăm tơm rơmo xang băt.  
12. Tơlei chô̆ kơpô xang ƀâu hơyuh, tơlei chô̆ hram mơ̆r,  
13. Tơdrong yoch hăp ưh gơh hơngăh, hăp athei pŭ 
14. Minh ‘măng tơtông, pêng ‘măng pơxrŭ,  
15. Minh pôm kơpô athei hrŭ puăn tŏ kơpôl, minh pôm rơmo hrŭ puăn tŏ rơmo,  
16. Nhŭng athei ƀuh, xik athei hơvơn,  
17. Apinh hnơi hăm tơm kơpô rơmo, tơdrong yoch hăp athei pŭ, nơ̆r hăp athei xơkat  
18. Ưh gơh yak âu to ăh kơmăng,  
19. Tih ưh chĕp, măt ưh gơh lăng găh âu găh to.  
20. Tơdrong yoch hăp xang đei xut, đei tŭk , 
21. Ưh đei bu gơh tơbăt tơdrong hăp pơm hơdroi xơ̆.  
. Găh tơtông tlĕ kơpô rơmo bơngai nai pơm mŭk kơdih  kleng ti iŏk, hơlăh thoi kŏ hơkăn kră 
1. Hăp noh drŏnglo ‘năr tep măng yơ̆ng, Hăp noh drăkăn măt 
2. Lăp xa tơmam iĕ, lăp nhă đak tăng 
3. Hưch hơkăn pơdrŏng lơ̆m hnam tih, hưch kon drăkăn đe hnam guăng pơlei găh xŭng 
4. Bơngai tơtông kơpô kơdră pơlei găh ti, klĕ roưmo kơdră 
5. Tơtông tơmam đe đang măt hloi 
6. Hăp xa klơm kiĕk tơ̆ kông, xa klơm kiĕk lơ̆m bri kơdrơ̆ng 
7. Kăp tơƀong bia hong tơ̆ đak trôk 
8. Hăp ưh hli Ƀok Kơdơi tô̆ hĭl, ưh hli kơ Yă Gra#m iung mĭl.  
9. Bơbŭng rông hăp xoh, jrăng rông hăp grơ̆ 
10. Kră pơlei hăp ưh mơ̆ng kiơ̆ tui 
11. Đon hăp ưh ‘meh mơ̆ng nơ̆r ƀă 
12. Măt hăp ưh ‘meh lăng kơdŭ mĕ, nuih hăp ưh ‘meh băt ‘meh ‘mêm rong, kĕng kŏng ‘long tơ ‘ngla kơpô hlôi juăt kông ‘nhĕt.  hram ƀâu, tơlei iĕ chô̆ rơmo hlôi hram mơ̆r hrŭ, athei ‘mong.  
13. Kơpô kiĕng ‘lơ̆ng tơ ‘ngla hlôi pơkă, romo gưu đe hlôi iŏk 
14. Kŏk pơle đunh xơnăm tơm rơmo băt, kơpô tơ̆ na, rơmo tơ̆ 
15. Pơgê tơm tơ ‘nglaih, kơxơ̆ puh vih, tơlei tih dui kơpô hlôi 
16. Hăp ưh gơh hơ ngăh, ưh gơh pơjăng, drong yoch hăp athei 
17. Minh păh iŏk klĕ, 3 păh ‘mong 
18. Minh kơpô athei hrŭ 4 kơpô, minh rơmo athei hrŭ truh 4 rơmo 
19. Nhŭng athei ƀuh, tơdrô athei tơkang, apinh hnơi hăm tơm kơpô rơmo păh âu păh to găh âu măt ưh kơleng hơgơ̆m ‘năr lĕch 
20. Nhŭng athei ƀuh, xik athei hơvơn, apinh nĕ jô̆ hăm mih ma 
21. Tăng kră pơlei athei hnơi, ưh yak tơ̆ âu păh to ƀơ̆t kơmăng, 
22. Ưh iŏk tơmam đe mưh kơƀah 
23. Drong yoch hăp hlôi đei xut 
24. Rim nĕ jâu tơdrong kơnê̆ hăp pơm đunh xơnăm yăm kơ khei  
. Hăm bơngai pơlôch kon tơrong đe nai  
1. Kơdrăng yơ khonh pơlôch kơpô rơmo đe ưh ‘mêm, drăkăn yơ kơnê̆ pơlôch rơmo đe ưh ngơnh,  
2. Kơdrăng yơ ti ‘ngeo vơ̆t xăng, ti ‘mi vơ̆t đao   
3. Ƀơ̆r ôr thoi tơkơi đak ro, đon kơnê̆ ƀih bih thoi.  
4. Đon tô̆ hơtei ưh lĕ gơ̆t, Ƀơ̆r grŏng ưh băt vei, hơtei thoi kơpô vơnh pơkoih hơke.  lôch tơ̆ groi,  kiơ vă pơjao ,  
5. Kkơpô tơno pơlei đe lôch tơ̆ kông, rơmo hơkăn hnamd de 
6. Chêng đe Lào pă đei kiơ vă tơplih, chêng iĕ đe Kur pă đei 
7. Kong ƀot ti, chơmei ako pă đei kiơ vă tơplih ,  
8. Măt ưh xâu, jơ̆ng ti tơtơ̆ pă đei kơpô vă xoi tơbeh ,  
9. Xơkung ƀơ̆r bra#p pă đei rơmo vă plang ,  
10. Lôch kơpô hăp athei hrŭ kơpô, hiong rơmo hăp hrŭ rơmo  
11. Tơ̆ng ưh đei hơkâu athei hrŭ, athei tơpuh.  
12. Tŭk lê̆ hăp thoi hơpăl bŭk, tŭk lê̆ hăp thoi hơdrei tơgơ̆.  
13. Hăp gô thoi đŏk ƀơm tơpuh đơ̆ng khul, thông kư̆ kă thoi đei ưh đei mĕ bă, pơlei găh to ưh ‘mêm, pơlei găh âu ưh bơnat.  kơleng truh ôh.  
14. Hăp thoi tơm ‘long bŭk, thoi ‘nhĕt kro. Gô ưh đei bu 
.  Bơngai pơlôch kơpô rơmô đe anai  
1. Kơpô tơno hram trôk ga đei tơm, rơmo tơ̆ cham ‘nhĕt đei bơngai vei 
2. Tơm ƀa tơ̆ mir đei bơngai rei jơmŭl 
3. Rông lơ̆m pơlei đei bơngai vei lăng 
4. Bơngai yơ khĭn nuih tôm tơdrong, jơ̆ng kơđeh ‘meh yak kông kơjing minh năr 
5. Vang ti iĕ ‘meh văr pơđĭ plenh 
6. Đao hơ̆l ‘meh koh hơke rơmaih tơ̆ kơ̆l, ưh đei tơlei tih ‘meh gơ̆ pơla rôih tơ̆ kông. nhen unh 
7. Drăkăn yơ khenh nhen kŏ xo tơ̆ bri. Hơ ioh yơ jơhngơ̆m tô̆ 
8. Ƀơ̆r tam axi ti hlôi koh, tơdrong tam vao đao hlôi yơ̆l 
9. Kơpô tơno hơke kơjung minh hơđa, kơpô hơkăn tih pêng hơđa ti, rơmo tam mă tơlei mă hlôi ƀuh đơ̆ng kră athei băt rơmo kêl. 
10. Tơ ‘ngla yơ gơh băt tơ ‘ngla yơ gơh vao, tơdrong unh ôm 
11. Tơm ƀa tam xrôk ƀơm kơpô xa, tơm kơtao tam tih ƀơm 
12. Tơ ‘ngla tahei tơroi kră pơlei hlôi băt, pơlei pơla hlôi vao 
13. Mưh hăp ưh văn năm pơlei âu pơlei to, drŏnglo drơ̆ng kiơ̆ pơtruh nơ̆r, drăkăn pơtăl hăp pơtruh tơdra akhan xa xĕt. jih mir ưh kơ vă tơkơi.  athei pŭ ưh ‘meh tơroi 
14. Kơpô tơno xa lơ hăp akhan xa lơ, kơpô hơkăn xa xĕt hăp 
15. Mưh kơpô xa ƀa tơ̆ mir ưh ‘meh tơroi, rơmo xa kơtao ăh 
16. Kơpô lôch tơ̆ cham hăp athei hrŭ, rơmo lôch tơ̆ mir hăp 
17. Yang găh hlĕch hăp ưh ‘meh tơl, Yang atâo găh hlĕch hăp 
18. Kră pơlei hrĕng xơnăm hăp pơm ‘mơng 
19. Tơ ‘ngla kơpô rơmo hăp ưh kăl lĕ. Mưh kơpô lôch hăp athei hrŭ kơpô. Rơmo lôch hăp athei hrŭ rơmo pơkra hăm ier. Pơhngol rơmo hiong hăp pơkra hăm ier 
20. Tơgơ̆ jơ̆ng hăp athei hrŭ hăm nhŭng, kơpô rơmo jăk hăp 
21. Găr ƀa ruh, tơm kơtao răm ưh kơ đei tơdrong kiơ athei tơlang. 
. Yoch pơlôch đĭ kon tơrong bơngai anai  
1. Bơngai yơ kơnê̆ pơlôch kơpô đe ưh ‘mêm, ưh hiơ̆k 
2. Drăkăn kơnê̆ pơlôch rơmo đe ưh kơ rơmơ̆t ti  
3. Ier bip hăp pơlôch hăm xăng, ier bip hăp koh hăm đao 
4. Drŏ nglo yơ ti ‘ngeo huơ̆t đao, ti ‘ma hơtơng khêl 
5. Ƀơ̆r ôr nhen tơkơi đak ro, đon ‘mê̆ kơnê̆ nhen kơ ƀih tur 
6. Đon tô̆ ưh kơ gơ̆t, Ƀơ̆r kơnê̆ ưh gơh vei 
7. Đon ưh kơ vă mơ̆ng, măt ưh kơ hing hơlen 
8. Nuih nhen kơpô pơkoih hơke, nhen kŏ vơnh pơkoih hơnenh. 
9. Kơtơh tơdăm pông yuơ tô̆ hŭr, ti hơtơng khêl, tơdêl koh đao 
10. Kơpô tơno đe lôch tơ̆ jih đak, rơmo hơkăn đe lôch tơ̆ kông 
11. Hơdrong var tih iĕ tơxĕ unh xa 
12. Mŭk drăm hnam đe kiơ̆ kơpô hơkăn, mŭk drăm hnam đe kiơ̆ kơpô tơno 
13. Chêng tih đe Lào ưh pă đei oei vă tơplih 
14. Chêng tih đe Kur pă đei oei vă pơjao 
15. Kong ƀot ti, chơmei ăh ako pă đei oei vă tơplih 
16. Măt bŭl, jơhngơ̆m lap, jơ̆ng tơtơ̆ pă đei kơpô vă xoi tơbeh 
17. Xơkung kro, ƀŏ bra#p pă đei rơmo vă plang 
18. Hră yă ƀok răk ăn ƀơm koh, mra#m hră yă ƀok pă đei oei 
19. Kơxêng yă ƀok đe hlôi xoh, kơđum yă ƀok đe chơ choh 
20. Măt hăp lăng nhen ưh kơ bang, đon đei mă lei ưh kơ mơ̆ng 
21. Plei nuih đei pham mă ưh kơ tôh, ƀơ̆r đei xơkung mă ưh pơma.  
22. Hăp nhen hră kơtĕch tơlei, hră vĕ vŏng xơ̆k tô̆ tam jăng 
23. Hăp nhen năk ƀơm đak tơhiu, nhen tơm rơbua răm yuơ đak la#p juă. hơvơ̆l kơ trong, kơ̆l hlôi hiơ̆t yuơ ưh kơ băt trong vih hơbut lôch tơ̆ mir, djăh tơdrô ge đe tuh ưh ‘mêm. 
24. Hăp nhen bơngai vơnh bơngai dư, pơhngol rơvơ̆ng yuơ 
25. Klơ̆m hăp nhen klang lôch tơm ‘long, nhen klơ̆m klang 
26. Hăp athei ƀuh xoi kơpô rơmo 
27. Mưh ưh athei hrŭ hăm hơkâu jăn dơh po 
28. Prơih lê̆ hăp nhen hơpuăl bŭk, prơih lê̆ hăp nhen hơdrei tơgơ̆. 
29. Hăp nhen đŏk tơpuh lĕch đơ̆ng khul 
30. Thông huang đai thoi bơngai ưh đei mĕ ƀă, pơlei kơpơ̆ng ưh kơ băt, kueng hơla ưh kơ ‘mêm 
31. Hăp nhen ‘long bŭk, nhen ‘nhĕt kro. 
32. Ưh đei bơngai vei lăng ‘mêm băt, pă đei bu tơrĕk lăng hăp bơih.  
.  Kiơ̆ tơ̆ng pơsơ̆rŭ pơlôch sem tơrong bơngai anai  
1. Kơpô tơno đe đei bơngai lăng, kơplah, rơmo yŏng đei bơngai vei,  hăp tih kiơ̆ pơyan ‘mi  
2. Ako 2 hơđa đe hăp tih kiơ̆ pơyan tô̆ phang, ako 3 hơđa đa 
3. Pơgê ƀok puh vei, kơmăng puh vih ,  
4. Klak pơngot, kiơ̆ jơ̆ng đe năm tơ̆ mir, klak phĭ hăp kiơ̆ đe vih tơ̆ pơlei ,  pơlôch đe hăp ưh kơ ngơnh.  rơmo drŏnglo drăkăn.  bri kơdrơ̆ng, khĭn tơblăh hăm kiĕk lơ̆m kông.  thoi hre, hăp khĭn tơgar hăm yang.   hăp athei hrŭ hloh puăn.   rơmo hăp athei hăm mŭk, hăm gŏ gĭt tơpơh hơđa.  pôm nhŭng.  
5. Kơdrăng teh dong đe hăp ưh đei tơdrong, drăkăn yơ 
6. Ưh kơ păng kơpô rơmo đe hơdro kon pơti, ưh păng kơpô 
7. Hăp xa hơvơ̆l klơm kiĕk bri, khĭn khonh hăm rơmaih lơ̆m 
8. Lăng pôih jơ̆ng hăp pran thoi rôih, lăng pôih ti hăp kơjăp 
9. Kơpô tơno lôch hăp athei hrŭ hloh puăn, rơmo yŏng lôch 
10. Tơ̆n gưh đei kơpô hăp athei hrŭ hăm chêng, tơ̆ng ưh đei 
11. Tơ̆ng rơka hăp athei rong athei vei, minh tơm xik, minh 
12. Tơdrong yoch hăp athei pơkra hăm bơbe, minh tơm xik,  
13. Tơ̆ng tơm pơlei hăp athei chŭ.  
. Tơdrong pơm kơnê̆ hăm kon tơrong bơngai nai  
1. Kơpô tơno đei bơngai vei bơngai lăng 
2. Rơmo yŏng đei bơngai vei bơngai dui 
3. Pơhngol lu hăp đei đe tơhlu đơ̆ng ‘la#p 
4. Lu hăp băt mơ̆m mĕ đơ̆ng ‘nao kon 
5. Lu hăp băt xa ‘nhĕt ƀơ̆t pơngot 
6. ‘Mi băt kơ ‘nơp, tô̆ băt chă anih oei 
7. Jĭ noh tơ ‘ngla xoi tơbeh hăm ier 
8. Jĭ noh tơ ‘ngla tơkang tơdrô ge 
9. Lu hăp tih vơ̆r kiơ̆ pơyan tô̆ ‘mi 
10. Gưu tih lu hăp pran kiơ̆ pơyan ‘mi 
11. Pơgê ƀokđui xa ‘nhĕt, măng yă dui chô̆ 
12. Klak pơngot lu hăp kiơ̆ bơngai năm tơ̆ mir 
13. Klak pơngot lu hăp kiơ̆ bơngai vih tơ̆ pơlei 
14. Đe teh dong lu hăp ưh kơ băt tơdrong 
15. Đe chă pơlôch pơrăm lu hăp ưh kơ ‘mêm 
16. Mă kơpô rơmo hnam đe pơdrŏng 
17. Mă kơpô rơmo hnam đe hin dơnuh 
18. Mă kơpô rơmo hnam hơdro ƀă lôch pră 
19. Mă kơpô rơmo đe yă ƀok nai 
20. Hăp xa ƀơm klơm nuih tơ̆ kông 
21. Hăp chuih rơmaih lơ̆m hơgơp tơmo 
22. Khĭn chuih hăm kiĕk tơ̆ kông 
23. Lăng pôih jơ̆ng hăp pran nhen rôih 
24. Lăng ti pran nhen hre juăt dăh ưh 
25. Khĭn tơgả hăm yă ƀok, hăm yang hơpang 
26. Kơpô tơno lôch hrŭ hloh 4 ‘măng 
27. Rơmo yŏng lôch hrŭ hloh 4 ‘măng 
28. Ưh đei kơpô hrŭ hăm ching chêng 
29. Mưh ưh hrŭ hăm chĭnh hăm chêng 
30. Hrŭ hăm gŏ ge tih kăp 
31. Mưh rơka hăp athei rong athei ‘me 
32. Minh ge tơdrô, minh pôm nhŭng pơkra 
33. Hăp pơm yoch pơkra hăm bơbe  
34. Tơdrong đei pơ ‘lơ̆ng lăp măt dih băl 
35. Tăng hơ̆t kră pơlei hăp chĕp xơkat 
36. Tơdrong tih iĕ kon pơlei bơ̆ng pang 
37. Tơdrong hĕl prơih găh rŏng 
38. Tơdrong xô̆ rôp ti chhôk ‘nă 
39. Tơblĕk tơdrong hăp hĕl pơtĭl 3 ‘măng 
40. Đe tơbăt tơdrong kơnê̆ hăp athei phak jing puăn 
. Kăl kung dăh mă jrăng hnam đe  
1.  Kung tih ƀok chrăh ăh chăl yă tam xa ƀoh ăn mĕ,    
2. Kung iĕ ƀok chrăh ăh yă tam ‘moih xa iŭ ăn ƀă  
3. Anih chơng trong ăn ƀă vih đơ̆ng mir ,  
4. Anih hơtơng jơ̆ng mĕ pŭ đak, pŭ ‘long unh pơgê kơxơ̆,  
5. Anih kkon kơdrăng pơhrăm bô̆k, anih kon drăkăn pơhrăm yak  
6. Nếu chiếc rìu gã trai làng phía đông chặt trên đầu,  
7. Tơ̆ng đao kơdrăng pơlei găh pơmơ̆t koh tơ̆ jơ̆ng ,  
8. Hăp khĭn pơgrŏng găn jơ̆ng mĕ yak, găn jơ̆ng ƀă năm,  
9. Atheo pơxrŭ hăm minh pôm nhŭng, pơkra hăm minh pôm ier   
10. Xik 1 tơm 2 tơm hăp athei chĕp đing hnơi.  
. Tơdrong yoch pơih pơga đe nai  
1. ‘Long unh vĕ hơnơ̆ng iŏk đơ̆ng xơdrai ‘long , long unh tơpăt păh đơ̆ng tơm ‘long,  
2. Pơga kơjăp pơgăn kon bri, hơkăp iĕ găn kraih xa hơƀo,  
3. Pơgăn kơne xa ƀum, hơkăp tih pơgăn kon bri mơ̆t jih mir.  
4. Kơdrăng hơlăh jơ̆ng ưh vă yak, drăkăn hơlăh ti ưh vă jang.  
5. ‘Long unh tih tơ̆ rôm xung hăp ưh hơtŏk, ‘long unh iĕ tơ̆ rôm hnam hăp ưh vă răk.  găh pơmơ̆t.   pơrăm dơnuh hăp bŭch hŭt.   hăp truh tơpă.  hăp thoi ‘mi kial phŭt huơ̆t.  hăp athei pŭ.  yoch hăp athei tơlang. 
6. Ƀônh ti hăp gơ̆ pra hnam găh hlĕch, hiôk jơ̆ng hăp juă pơga 
7. Hơdra plôi rŏng hnam hăp pơih, hơdra tôl hnam đe hăp 
8. Hơdrong kơpôl hnam pơdrơ̆ng hăp iŏk, hơdrong rơmo đe 
9. Jrăng hnam đe pơdrŏng hăp truh gơ̆, tơnuh hnam đe dơnuh 
10. Tơdrong yoch hăp hngăm thoi tơmo tơ̆ kông, tơdrong yoch 
11. Tăng hơ̆t kră pơlei hăp athei chŭ, nơ̆r hăp athei pơma, yoch 
12. Đe kơpơ̆ng lăng, đe kơnơ̆m păng, tơdrong trŏ tơdrong 
. Tơdrong yoch iŏk tơtông mŭk tơmam bơngai nai  
1. Bu noh ‘năr tep măng yơ̆ng, ‘meh xa iŭ thoi drăkăn oei hngăm, ‘meh đak tăng thoi drŏnglo đei tơdrong jĭ.  pơnhŭl hăp tong,  
2. ‘Mra#m hăp jĭt, hră hăp hmŏ, tơlei hră hăp chô̆, pơgang 
3. Jơ̆ng hăp hlôi yak, ti hăp iŏk,  
4. Chĭng hăp vei, chêng hăp lăng                                                            
5. Hơngiăng tôi, ti pŭ, măt rơih iŏk,  
6. Kơpô hăp dui, rơmoi hăp chô̆ tơlei,  
7. Tơdrong hlôi hơdăh minh ‘nu lăng ƀar ‘nu ƀôh,  
8. Nơ̆r pơma lơ bơngai mơ̆ng,  
9. Hơbăn drăkăn đe iŏk, tơpen drŏnglo đe chĕp vei,  
10. Ƀơ̆r hăp ưh gơh pơma ưh gơh pơjăh,  
11. Hăp noh bơngai pơm yoch, athei ‘nhăk xek tơlang 
. Tơdrong yoch klĕ mŭk tơmam đe gĭt  
1. Ƀôh hnam đe đei gŏ kong tih hăp ‘meh iŏk  
2. Ƀôh hnam đe đei chêng gĭt hăp ‘meh tơgar  
3. Hnam đe đei drăm xik guăng hăp ‘meh pơjei  
4. Hnam đe kơpô rơmo ƀenh hơdrong hăp ‘meh dui  
5. Hăp klenh ăh kơmăng, hăp pơgenh ăh đe hrŭl đơ̆ng hnam mă chă brơ̆t tơmam đe  
6. ‘Nâu tơdrong yich hăp athei xek tơlang 
7. Klĕ chêng hăp athei hrŭ chêng 
8. Klĕ rơmo hăp athei pơdreo rơmo 
9.  Hăp athei hrŭ ăn tơm hiong dôm tơmam xang hiong  
10.  Hăp athei pơxrŭ ăn tơm hiong  
11.  Hăm minh pôm nhŭng, minh tơm xik  
12.  Tơ̆ng tơdrong yoch xang pơkăp pơxrŭ noh ưh gơh tơbăt, tơ̆ng tơmam hrŭ tam tôm, mŭk pơxrŭ tam mă keh  
13.  Noh hăp athei pơm đĭch đam đe truh lai yơ klă đang 
14.  Noh hăp athei tĕch hơkâu kơdih dăh mă ‘nhăk tĕch ăn đe nai vă iŏk mŭk hrŭ  
. Tơdrong yoch tơtông tơmam  
1. Hăp noh drŏnglo, hăp noh drăkăn tơngăm xele âu to 
2. Ƀôh hiôk noh hăp iŏk, ƀônh ti noh hăp ôn  
3. Minh ‘măng đe tam akhan, ƀar ‘măng đe tam pơxrŭ 
4. Tơmam hăp oei ‘meh iŏk, tơdrong yoch hăp ưh tơ ‘mral 
5. Dang ei tơdrong yoch hăp athei pơxrŭ pơkra 
6.  Tơtônghơkă hăp ‘mong hơkă 
7.  Tơtông đuăn hăp pơdreo đuăn 
8.  Hăp athei pơkra hnơi hăm đe minh pôm ier, minh tơm xik 
9.  Tơdrong yoch hăp athei pŭ, yoch hăp athei tơ ‘mral. 
. Tơdrong yoch tơtông ƀa đe  
1. Yang hri rong hơ ioh tih vơ̆ đơ̆ng ‘la#p  
2. Yang hri rong pran đe ‘lŏ lơ̆m hnam 
3. Đei yang hri noh đei kon đei xâu  
4. Hiong ƀa noh hiong hơdrĕch hloi  
5. Klĕ ƀa đe noh yoch tih thoi pơlôch rôih xa ‘nhĕm  
6. Tơtông ƀa noh yoch tih thoi lĕ gơ̆ hơke juei tơ̆ kơ̆l  
7. Bơngai pơm yoch athei xek phak hlăm  
8. Klĕ minh hơkă ƀa atheipơxrŭ minh hơmrŭk chêng 
9. Klĕ 2 hơkă ƀa athei hrŭ ƀar hơmrŭk chêng 
10.  Tơmam pơxrŭ athei đei, tơmam ‘nhăk pơjao athei tôm ăn tơ ‘ngla hnam krao yang hri vih. 
. Tơdrong yoch tơtông tơmam lơ̆m pơxat   
1. Chêng hăp xir iŏk, gŏ hăp iŏk ba 
2. Đon ham hloh kơ plenh teh 
3. Mŭk đe erih hăp tơgar khŏm mă đei  
4. Mŭk đe lôch hăp pơjei khŏm mă đĭ 
5. Tơtông mŭk đe erih oei brăm   
6. Pơm yoch hăm bơngai oei erih da ƀiơ̆  
7. Tơtông mŭk đe lôch noh ưh đei kiơ gơh hrŭ  
8. Pơm yoch hăm đe lôch ưh đei kiơ pơxrŭ mă đang  
9. Bơngai pơm yoch jing tol măt, rơyŭk pŭk 
10. Bơngai pơm yoch gô ƀơm kiăk râu jâu kơnê̆ 
11. Kon hăp pŭ răm, xâu hăp pŭ kơnê̆ 
12. Đe kueng kơpơ̆ng ưh đei bu khĭn trong ăn kon drăkăn  
13. Đe kueng kơnơ̆m ưh đei bu khĭn trong ăn kon drŏnglo 
14. Hơ ioh klenh, đe kră pơm ‘mơng 
15. Hăp gô ƀơm tơpuh lĕch đơ̆ng pơlei mơ̆t erih tơ̆ bri. 
 . Tơdrong yoch klĕ tơtông   
1. Hăp noh bơngai hơlăh ưh vă jang 
2. Jơ̆ng ưh juă truh mir mă ‘meh đei ƀa 
3. Ti ưh vă chŭ đak hăp ‘meh đei ka  
4. Ƀa lơ̆m lom hăp truh chop 
5. Hơƀo tơ̆ hơdra hăp truh kơleng 
6. Kơpô hiong yuơ ti hăp dui tơlei chô̆ 
7. Rơmo lôch yuơ ti hăp chĕp xăng 
8. Hiôk jơ̆ng hăp yak, rơvơn ti hăp iŏk 
9. Đe hiong chêng chă ưh ƀôh 
10.  Đe rơmo chă ưh lĕch  
11.  Tơtông noh tơdrong kơdơ̆ kơdang 
12.  Tơtông gô ƀơm đe kră hơreh, hơmuh hơnhăm 
13.  Tơtông minh pôm hơƀo athei hrŭ minh jĭt 
14.  Tơtông minh pôm ‘nhik athei hrŭ minh jĭt tŏ ‘nhik 
15.  Tơtông minh pôm xung athei hrŭ minh tŏ xung 
16.  Xik athei tơkang, ier athei ƀuh vă pơtruh nơ̆r hnơi ăn tơm hiong tơmam. 
. Tơtông minh athei hrŭ pêng 1  
1. Kơ ‘năr tep kơmăng yơ̆ng 
2. Măt thoi măt pơja, ti kơjung thoi ti hoa 
3. Măng năr nơ̆r  pơma găh âu găh to, tơplih nhen phŭt huơ̆r, nhen tô̆ ‘mi 
4. Iŏk tơmam đe ưh kơ apinh, tơtông tơmam đe ưh kăl băt 
5. Chro ti hiong ching, jĭng yak hiong gơ̆r 
6. Hăp ep lăng kơmăng, hăp pơ pơ̆ ăh gơmơ̆t. 
7. ‘Năr ưh xa ‘nhĕm, kơmăng ưh tơdrô et 
8. Kon pơngot ưh đei ‘nhot, tơmoi truh ưh đei hơ̆t et. 
9. Hăp nhen nhŭng kơhô xa, nhen kŏ xo xa tơtông 
10. Pơhnŏng tơtông tơmam đe nai. 
11. Kơpô kueng kơpơ̆ng hiong kơ ‘năr, rơmo pơlei kơ ‘na#m hiong kơmăng. ăh kơ ‘năr 
12. Hăp pơhnŏng pĭt unh ăh kơmăng, hăp pơhnŏng tuh hơlăk 
13. Nơ̆r ưh kơ hiơ̆r, ƀơ̆r ưh kơ hiăng. 
14. Rôp ti, jâng junh, gunh xŏk 
15. Ti chĕp tăng, hơngiăng tôi đao. 
16. Ƀôh đe măt pêng pơglêng măt puăn, ti dui kơpô, jâng hăp yak kiơ̆, ti chĕp tơlei chô̆, kon char hăp dui. 
17. Athei hăp truh tơ̆ tơm jri tu đak, tơm hrak ăh kơ̆l pơlei. 
18. Tơdrogn athei pơm kơxĕ, tơdrong iĕ athei pơm hơdăh. 
19. Iŏk xăng hrŭ ƀar, klĕ tơmam hrŭ mŭk. 
20. Ier ƀar jâng hrŭ jing ƀar. 
21. Kơpô rơmo puăn jâng hrŭ jing puăn. 
22. Xik tơkang, tơmam jong, yoch pŭ 
23. Kŏ kơhô ăn xa pro tŏ 
24. Bơngai khenh ôp hăm đak.  
25. Đon ưh kơ hlôh athei xrôh hăm nơ̆r. 
26. Tơpen ao hiong pơdreo ao tơpen. 
27. Tơtông kơpô klă hăm kơpô rơmo. 
28. Minh ‘măng hrŭ pŭ 2 ‘măng tơbral 
29. Iŏk yă kiơ ‘mong mă noh, pơjĭp mônh ‘mong 2 vă kơ băt, pơjĭp mônh ‘mong pêng vă tơlăng 
30. Tơdrong ‘mê̆ athei chruih hăm tơdrô. 
31. Drong mơlâu athei chruih hăm nhŭng. 
32. Bơnôh bang kơlang đon vao. 
33. Ƀuh nhŭng ier đang tơkang tơdrô. 
34. Tơmam hlôi hrŭk, mŭk hlôi ‘mong, nơ̆r pơma xơkơ̆t, pơpơ̆t kong lơ̆m ti. 
35. Tơm jri pơlei pơkăp, tơm hrak tu đak hlôi iŏk. 
36. Kră pơm mă brĕ, iĕ bơ̆ng pang, tơdrong tih tơdrong iĕ hlôi hloh jing tơdrong iĕ tơdrong ‘lơ̆ng ưh, pơm đon hăp jĭ, pơm jĭ kơ̆l hăp. Tơdrô tơkang, tơ klang nhŭng ƀuh ăn hăp 
37. Tơdăm găh to chă jâu jing tơdrong tih, hơdruh găh âu jâu 
38. Drăkăn lơ ƀơ̆r pơma minh năr ƀar năr, tơdrong kơnê̆ tơbăt 
. Tơtông minh athei hrŭ pêng 2  
1. Kơ ‘năr tep kơmăng chă yơ̆ng 
2. Măt năng thoi măt klang pôk, ti kơjung thoi ti hua  
3. Ti chro hiong chêng, jơ̆ng yak hiong hơgơ̆r. 
4. Hăp chop ăh kơmăng, hăp răp ăh gơmơ̆t. 
5. Kơpô đe kueng kơpơ̆ng hiong kơ ‘năr, rơmo đe kueng kơnơ̆m hiong kơmăng dơ̆t, dui xŏk,  tơrong hăp dui,  
6. Nơ̆r pơma hăp pơjăh, đon hăp ưh păng, rôp đang măt, jơ̆ng 
7. Ti hăp dui kơpô, jơ̆ng hăp yak, tơlei ‘monh hăp chĕp, kon 
8. Iŏk xăng hrŭ ƀar xăng, klĕ minh tơmam hrŭ ƀar tơmam 
9. Iŏk minh hrŭ ƀar vă hăp tơ ‘mral 
10. Iŏk minh hrŭ pêng vă hăp mrot 
11. Tơdrong kơnê̆ hăp athei ‘nhao hăp xik 
12. Tơdrong kơdơ̆ hăp athei ‘nhao hăm nhŭng    
13. Tơ̆ng bơnôh hăp hlôh, đon hăp vao, tơmam pơxrŭ, mŭk xang pơjao, nơ̆r hăp pơtruh, kong hăp xang chŭ, noh tơdrong yoch hăp đei xut, đei pơ ‘lơ̆ng  
. Tơdrong tơtông kon bri đem bĕt hơkap đei   
1. Ưh chong mir mă ‘moih đei ƀa lơ̆m lom, 
2. Ưh jơmŭl pơtăm mă ‘moih đei hơƀo kơtol hơdra, 
3. Ka tơ̆ thong kiơ̆ khul ưh vă yâu, 
4. Kon bri kiơ̆ khul hăp ưh vă bĕt hơkap, 
5. Kơ ‘năr hăp ưh đei hrat kăl ‘long bơ̆ hơkap, 
6. Kơmăng hăp ưh huach jơhngơ̆m chă chop kon bri, 
7. Mă đei xem bri kơtol hơdra unh, 
8. Mă đei xem bri xơ̆k ăh pra hnam, 
9. Tơ̆ng kon bri ƀơm ƀih joh noh ƀôh gru pơ ‘ngeh, 
10.  Tơ̆ng kon bri ƀơm kiĕk rôp noh ƀôh anih kăp, 
11.  Păh âu gru hrŏng tơ̆ pơdŭk, gru hơkap tơ̆ blu, 
12.  Mă hăp hơ ‘ngăh găh âu găh ti, 
13.  Tơdrong hăp pơm tơpơh ‘nu adoi băt, minh jĭt ‘nu adoi vao, 
14.  Hăp noh bơngai yoch athei xek tơlang. 
. Tiưpu xut xang đei tơm  
1. Tơpôl xut tih bơ̆ tơpu tơ̆ tơm ‘long ƀlang, 
2. Tơpôl xut iĕ bơ̆ tơpu tơ̆ ‘long rơnei 
3. Ong bơ̆ tơpu tơ̆ tơm tơdap 
4. Tơpu xut tih xang đom ‘long hơdrih, tơpu xut iĕ ổ ong xang đom xơdrai ‘long kro,   
5. Tơm tơdap duh xang pơm gru,  
6. Măt hăp xang ƀôhm, kơ̆l hăp xang vao, đon hăp hlôh, klak hăp lĕ,  
7. Noh mă ti hăp chro, jơ̆ng hăp tŏk,   
8. Đak xut xĕt hăp lê̆, đak xut lơ hăp iŏk,  
9. Xal xut dreng hăp pŭ ƀenh hơkă, xal xut kok hăp iŏk ƀenh kơđum,  
10. Đak xut ƀâu phu đe ưh gơh iŏk,  
11. Gru hla tơ̆ tơm hăp xut lê̆, kơđoh ‘long tơ̆ tơm hăp ‘nhao,  
12. Đak xut ;ngam hăp athei pơdreo mă tŏk truh minh jĭt năr ,  
13. Xal xut kok dreng hăp athei pơtruh mă hao minh khei ,  
14. Tơ̆ng đak xut đĭ yuơ ƀơ̆r hăp huch, tơ̆ng đak xut đĭ yuơ tih hăp klơ̆m ,  
15. Tơpu xut tih hăp athei hrŭ, tơpu xut iĕ athei pơdreo,  
16. Tơ̆ng jơ̆ng hăp hơlăh yak, măt hăp hơlăh chă,  
17. Đak xut ‘ngam ưh pơjao, xal xut ưh pơdreo,  
18. Jơ̆ng hăp athei tŏk tơ̆ rông,  
19. Tăng hơ̆t tơm pơlei hăp athei chŭ,  
20. Plŭng tih plŭng iĕ hăp athei pơih, ƀuh ier, ƀuh nhŭng, kơpô rơmo athei pơjao.  
. Găh tơdrong kon hơ ioh iŏk tơmam đe nai mă ưh apinh  
1. Iŏk tơmam đe nai thoi iŏk ‘long unh lơ̆m bri 
2. Iŏk tơmam đe nai thoi rôp ka lơ̆m thong  
3. Iŏk tơmam đe nai ưh apinh noh yoch  
4. Iŏk tơmam mă ưh apinh noh hơnhăm đe nai  
5. Ƀôh hăp iŏk mĕ ưh akhan, bôh hăp pơjei ƀă ưh pơgơ̆t  
6. Hăp yoch minh, mĕ ƀă yoch ƀar 
7. Tơdrong yoch hăp mĕ ƀă athei pŭ, tơdrong yoch hăp mĕ ƀă athei chiu  
8. Mĕbă athei năm tơ̆ hnam đe pơtruh nơ̆r hnơi  
9. Chĕp ‘nhăk ier păng minh tơm xik 
10. Kră pơlei bơ̆ng pang, bơngai pơm yoch athei băt yoch 
11. Gai đing xik hơvơn kră pơlei, chĕp đing xik ăn tơm hnam  
12. Yoch athei tơbral, yoch xang băt noh pơtruh nơ̆r hnơi  
13. Tơ̆ng tơdrong yoch xang pơxrŭ hăm ier, pơkra hăm tơm xik noh đơ̆ng dang ei ưh đei bu gơh tơbăt tơdrong xo, tơ iung tơdrong xang hloh. 
. Tơdrong yoch vei tơmam đe klĕ tơtông  
1. Hăp rôp ti đe ưh juăt, kuăr đe chrih 
2. Kơpô tŏt muh, rơmo dui hăp atŭm klĕ 
3. Hơkă đei ‘nơ̆p hăp poh hăp năng,  
4. Chơmei jơk brê hăp duh rơih,  
5. Hăp tơgŭm ăn đŏk hua kơtŏng ‘long, hăp pơdjoi kung ăn đŏk gơ̆ hơƀo,  
6. Kơpen kơjung đe  Jrai hăp răk, ao kơđeh đe Bahnar hăp vei,    
7. Kial tơhlu bang tơdrong ‘mê̆ truh đon ya ba,  
8. ‘Mi kial truh đon Bok Kơidơi,  
9. Tơdrong trŏ yoch đon kră pơlei kloh klĕch   
10. Minh ‘nu băt, ja#p pơlei lĕ,  
11. Minh năr xĕt ƀar năr lơ,  
12. Đe kră apinh mă hơdăh, đe apinh mă tơkloh,  
13. Jơ̆ng kơpô, tơ ‘ngoh rơmo đei đơ̆ng yơ,  
14. Ching chêng gĭt iŏk đơ̆ng yơ ,  
15. Đe kơnê̆ ôn, đe dim veh ver,  
16. Tơdrong yoch tih athei tơlang mă keh .  
17. Mŭk tơmam đe athei pơdreo ăn đe,   
18. Yoch iĕ pơxrŭ hăm nhŭng, yoch tih pơxrŭ hăm rơmo,  
19. Yoch tih phak hrŭ hăm kơpô ching chêng,  
20. Ôn đĭch đam athei hrŭ hăm đĭch đam.  
. Dônh đei tơmam đe nai mă ưh đei tơroi noh jing klĕ tơtông  
1. Chơmei hlôi dônh ăh trong ưh tơroi 
2. Kong dônh ăh anê̆ pơlei ưh ăn băt 
3. Tơdrô ge tih ôn tơ̆ kơjung ưh kơ roi, tơdro ge iĕ ôn tơ̆ kơđeh ưh kơ tơl 
4. Chêng tih ƀôh uh ‘long tih, chêng iĕ ƀôh ăh ‘long uh iĕ.  
5. Kră ưh băt, hơ ioh ưh mơ̆ng 
6. Pơjâu ưh ăn chĕp unh xal brê, pơjâu xoi tam ăn chĕp ‘long ƀang 
7. Ti hăp chĕp mă ưh ăn đe băt 
8. Măt hăp ƀôh mă ưh ăn đe băt 
9. Hăp nhen bơngai tơtông tơmam lơ̆m ti, bơngai tơtông tăh tơmam lơ̆m jop neo peh, phe pai xa 
10. Hơbĕn drăkăn hăp chĕp lơ̆m ti, tơpen drŏnglo hăp văr tơ̆ tơ 
11. Drăm tơ̆ hnam hăp kơdih pi ‘nhăk, hơpuăl dơ̆ng, hơdrei 
12. Nhen drŏnglo klĕ tơmam kơ ‘năr, nhen drăkăn tral măng 
13. Nhen tơmoi truh tơ̆ hnam ưh tơroi 
14. Trŏ yoch hăp vei, yoch hăp chĕp 
15. Trŏ hăp dô̆, yoch hăp rơheng 
16. Yoch tih hăp pŭ, yoch iĕ hăm chiu 
17. Athei ‘nhăk tơlang hăp ăh rông 
18. Tơ̆ kơpal đei kră, tơ̆ hơla đei hơ ioh 
19. Drŏnglo mơ̆ng, drăkăn akŏm nơ̆r 
20. Trŏ yoch athei xek mă hơdăh 
21. Chêng hiong pơdreo ăn tơ ‘ngla chêng, chĭng hiong pơdreo ăn tơ ‘ngla chĭng 
22. Kơpô kơtĕch tơlei chô̆ tơlei nai 
23. Rơmo klaih đơ̆ng var hơmet hơdrong 
24. Ƀuh nhŭng pơhang tơkang tơdrô xoi 
25. Mŭk hnam yơ pơdreo ăn hnam noh 
26. Tơdrong trŏ tơdrong yoch athei hơdăh 
. Tơdrong chă ôn tơtông tơmam dônh đei  
1. Kơpô đe tơplih hăm đak pơ uh ƀok, kơpô iĕ đe rong hăm đak pơ uh yă 
2. Rơmo gưu tơplih hăm yak jơ̆ng hơ ioh 
3. Hiong kơpô gưu ƀok ưh ‘meh chuă tơlei, hiong kơpô yŏng yă ưh ‘meh dui brai, hiong rơmo hơ ioh ưh ‘meh yak mă peh ƀa kơ ‘năr 
4. Chă ƀơ̆t kră tam iung pơgiơ̆ng unh, chă đơ̆ng jơ drăkăn tam 
5. Nơ̆r drŏnglo tơkưu kơpô ăh kơmăng, nơ̆r drăkăn krao rơmo 
6. Kơpô ưh ƀôh bo, rơmo ưh ƀôh măt 
7. Ƀơ̆t hăp đei mă lei ưh đei nơ̆r, đon hăp tơ̆ng tơnơ̆ng nhen klĭk, măt hăp xâu  lei thoi đe bôm 
8. Mŭk hăp dônh kiơ̆ trong yak tơ̆ mir 
9. Dônh đei kiơ̆ trong jur tơ̆ glung, ƀơ̆r ưh pơma, hơna ưh pơih 
10. Hla pơda hăp ôn găh kiĕng, hla kro hăp dơ̆t găh kơ̆l 
11. ‘Năr tăh lơ̆m xum, măng ‘măn tơ̆ hnam 
12. Tơm ƀlang kơ̆l pơlei hăp ôn mŭk tih, tơm ktung tôch pơlei hăp ôn mŭk iĕ 
13. Ôn nhen ƀih ôn kơtăp lơ̆m teh 
14. Thoi lĕ xut ôn tơpu tơ̆ mum ‘long, thoi noh hăp ƀơm yoch tơtông tơmam pơdrŏng hăm pêng tŏ rơmo 
15. Yoch pơhnŏng koh jrăng hnam đe, yoch klĕ hơkăn đe 
16. Hăp athei hrŭ minh hăm pêng, hăp hrŭ hăm pêng tŏ kơpô, hrŭ 
17. Minh pôm ôn ăh anăp, 2 tŏ kiơ̆ rŏng 
18. Phak hăp nhen đe yoch tơtông, bơngai ‘năr yơ̆ng măngtep 
19. Ƀơ̆t păh âu măt păh nai, hơkâu găh âu ti găh nai 
20. Tăng hơ̆t kră pơlei athei bơ̆, kong ti athei rơva 
21. Xik hăp chiu, nhŭng ier athei ƀuh 
22. Tơdrong kơnê̆ hăp athei pŭ 
23. Tơdrong mơlâu hăp athei hrŭ ‘mong 
. Tơdrong ôn tơmam drăm dônh đei 
1. Hiong kơpô đe chă đơ̆ng bơngai kră tam iung pơgiơ̆ng unh,  
2. Hiong rơmo đe chă đơ̆ng drăkăn tam iung peh ƀa, 
3.  Jơva tĭng nĭng ƀok apinh kơpô ăh kơmăng, nơ̆r drăkăn apinh rơmo ăh kơ ‘năr,  
4.  Đon hăp tơ̆ng mă thoi klĭk, măt hăp ƀôh mă thoi đe tol,  
5.  Mŭk tơmam dônh đei kiơ̆ trong năm tơ̆ mir,  
6.  Tơmam dônh đei kiơ̆ trong jur tơ̆ thong,  
7. Ƀơ̆r ưh ha, nơ̆r pơma ưh lĕch, 
8. Hla hơdrih hăp klŭ găh kiĕng, hla kro hăp tơ̆t ăh kơ̆l ,  
9. Thoi noh hăp jing bơngai pơm yoch 
10.  Athei pơxrŭ hăp thoi bơngai klĕ tơtông ,  
11.  Hăp klĕ minh pôm kơpô hrŭ 3 tŏ kơpô, klĕ minh pôm rơmo hrŭ 3, kon ôn hơdroi, kon dui đơ̆ng rŏng,  
12.  Tăng hơ̆t kră pơlei hăp athei chŭ, kong ti hăp athei mŏt,  
13.  Tơm xik athei tơkang, nhŭng ier athei ƀuh,  
14.  Tơdrong kơnê̆ hăp athei pŭ, athei xơkat,  
15.  Tơdrong kơdơ̆ hăp athei pŭ athei ‘mong.  
. Iŏk tơmam đe nai ưh đei apinh  
1. Ƀa lĕch rơdje noh đei bơngai pơtăm, hơƀo đei plei đei bơngai proi 
2. Ưh xĭ thoi ka tơ̆ krong kơdih đei erih 
3. Ưh xĭ thoi tơm ‘long lơ̆m bri hon kơdih 
4. Ưh đei bơngai pơtăm mă hon, ưh đei bơngai vei mă tih 
5. Iŏk tơmam de nai ưh apinh  
6. Pha kiơ đŏk hua tơtông hơƀo đe lơ̆m pơgar 
7. Pha kiơ kơ đŏk klĕ pơkai đe lơ̆m mir  
8. Kơdih iŏk, kơdih pĕ thoi tơmam ưh đei tơm  
9. Hăp thoi noh hơnhăm đe kră, juă đe hơ ioh 
10.  Hăp noh bơngai pơm yoch athei xek tơlang  
11.  Iŏk ƀar hrŭ ƀar, iŏk pêng hrŭ pêng 
12. Ier ƀuh, tơm xik tơkang, thoi noh mă đĭ yoch 
. Găh tơdrong yoch mơng tơmam đe nai ưh pơdreo  
1. Hăp ưh đei xung, hăp ưh đei gŏ kong  
2. Đei tơdrong kăl hăp truh mơng đe   
3. Đei tơdrong kăl hăp truh apinh  
4. Mơng noh athei pơdreo  
5. Pơdreo thoi tơmam xang mơng 
6. Găh âu pơyan kăt ƀa, jơmŭl pơtăm truh tơmam mơng hăp tam vă pơdreo  
7. Tơmam mơng hăp tam vă hrŭ 
8. Hăp ‘moih pơhlôm pơjĭp tơmam đe, hăp ‘moih kơdĭp măt đe nai 
9. Tơ̆ng tơmam mơng pă đei oei ‘lơ̆ng  
10. Tơ̆ng tơmam mơng pă oei hrong 
11. Mơng xung hăp athei hrŭ xung 
12. Mơng plŭng athei hrŭ plŭng.. 
. Găh xơnong kon hơ ioh hăm mŭk drăm mĕ ƀă yă ƀok  hơdrĕch 
1. Kon drăkăn nhen tơm ƀa hơdrĕch, kon drŏ nglo nhen găr ƀa 
2. Drŏ nglo vei vêr hnam oei, drăkăn vei tơnŏ unh lơ̆m hnam 
3. Vei ao kơn, kơxêng kơđum yă ƀok răk ăn 
4. ‘Nhŏng hơmol pơtăl kơ ƀă, pơmai hơmol jing bơngai pơtăm mĕ. 
5. Kơtum vei vêr teh, năm tơmang var pơgar 
6. Mưh tơm pơ ŏ tơgơ̆, tơm juăr lôch, tơm ƀa tơ̆ mir kông lôch kro chu dơnưp 
7. Mưh tơm rơbua tơ̆ na lôch jô, mưh oh drŏ nglo drăkăn ưh kơ 
8. Tơdrong tih iĕ kơmăng chă ‘năr tŭk 
9. ‘Nhŏng pơmai pơtăl mĕ ƀă apinh vă băt 
10. Chêng răt đơ̆ng Lào ‘nhŏng athei băt 
11. Ge tih ge iĕ răt đơ̆ng Miên pơmai athei băt 
12. Tơpen ao tanh đơ̆ng chăt yă ƀok athei vei 
13. Hơgơ̆r ƀar hơgơ̆r athei mă hơdăh 
14. Jop tih jop iĕ, kơxêng kơđum đei tăl 
15. Ưh kơ đei bu gơh ôn vă pơm mŭk kơdih 
16. Ưh kơ đei bơngai drŏ nglo, drăkăn ƀôm đe tơgar chă 
17. Mưh ƀă lôch răk ăn kơ kon, mưh mĕ lôch răk ăn kơ kon 
18. Kon hơmol hơdruch đei  yua lơ hloh, yă ƀok lôch răk ăn xâu drŏnglo drăkăn 
19. Xâu drăkăn nhen kơxêng kơđum kơ yă 
20. Xâu drŏnglo nhen kơdŭ hơngiăng ƀok 
21. Kon drŏnglo nhen plei nuih ƀă, kon drăkăn nhen jơhngơ̆m mĕ 
22. Bơngai vei vêr teh yă ƀok 
23. Kon tih kiơ̆ ƀă năm tơ̆ mir 
24. Kom drăkăn tih kiơ̆ mĕ pŭ đak 
25. Đon athei hlôh, măt athei bang 
26.  Tơdrong xo athei băt, athei rơbot 
. Găh bơngai drăkăn ưh đei kon, noh rong kon drăkăn  
1. Bơngai drăkăn yang ưh axong rơneh kon drăkăn 
2. Bơngai drăkăn ưh đei yang axong rơneh kơn drŏnglo 
3. Kon drŏnglo pơmai, kon drăkăn oh yă athei chă rong  
4. Rong hăp lăp ‘nao gơh bô̆k 
5. Pi hăp đơ̆ng tam mă gơh kơdâu 
6. Vơ̆ kră jĭ pơlŏ hăp năng, jĭ jăn noh hăp ming hơmet 
7. Tih vơ̆ hăp năm jang mir jơmŭl pơtăm 
8. Tih vơ̆ hăp năm pŭ đak peh ƀa ăn mĕ 
9. Hăp lăng mĕ thoi mĕ kơtơh 
10.  Hăp năng ƀă thoi ƀă pơjing 
11.  Tơdrong tơnap hăp glơng, tơdrong tih hăp pŭ 
12.  Ăh bă lôch, mĕ hiong 
13.  Teh hăp đei yua vei hơlen  
14.  Ching chêng hăp gơh vei lơ̆m hnam 
15.  Kơpô tơno, rơmo hơkăn lơ̆m hơdrong hăp vei. 
. Pơrăm tơnuh unh đe  
1. Lơ̆m hnamd dei yang unh oei , 
2. Lơ̆m lom đei yang hri oei , 
3. Rim xơnăm đe hăp athei ƀuh nhŭng xoi kơ yang unh , 
4. Rim xơnăm athei tơkang xik hơvơn yang hri , 
5. Yang axong ăn chêng ƀenh hnam, nhŭng ier ƀenh cham , 
6. Rong rơmo hmenh tih, rong kơpô hmenh chêk kon , 
7. Hăp truh chă tơdrong thoi kơpô vơnh, 
8. Hăp truh chă tơdrong thoi đe xoai xik , 
9. Hăp vơ̆t ti tơpăt tơnuh unh hnam đe , 
10. Hăp tơng jơ̆ng kơdăh gŏ por hnam đe , 
11. Yang unh tơmĭl mă pơtruh tơdrong răm, 
12. Yang ƀa gô mĭl mă jăk tơ̆ nai , 
13. Lơ̆m hnam đei bơngai jĭ pơlŏ, 
14. Lơ̆m hnam đei tơdrong ưh ‘lơ̆ng truh , 
15. Tơdrong yoch hăp tơlĕch, tơdrong yoch hăp pơjing , 
.  Phă tơnuh unh, gŏ por hnam đe  
1. Yang unh ăn hơdăh, yang vei tơnŏ lơ̆m hnam, 
2. Hăp noh bơngai hơtei tô̆ thoi unh, 
3. Pơgê lach kơ kon, kơxơ̆ lach kơ xâu, 
4. Tơdrong hơtei hăp ưh gơ̆t, đon tô̆ hăp ưh vei, 
5. Jơ̆ng hăp kơdăh, ti hăp huơ̆t, 
6. Tơnuh unh oei khơ̆ng hăp tơpăt, por lơ̆m gŏ hăp xăi tơplĕng, 
7. Hăp ưh păng mĕ ă ka#m pơgăn, 
8. Tơdrong ka#m kang hăp xang pơm , 
9. Yang hri mĭl, yang unh ưh lăp, 
10. Lai yơ đĭ tô̆, đĭ mĭl , 
11. Hăp athei ƀuh nhŭng vă unh hnam gơh grăng pran, 
12. Ưh đei pơngot hin dơnuh, jĭ klak chroh, pơlŏ tơngiĕt, 
13. Athei chô̆ minh tơm xik apinh hnơi, 
14. Vă pơtăm ƀa hơƀo đei yua lơ, 
15. Rong kơpô chêk lar, rơmoi lơ kon , 
16. Ưh đei pơngot rơvĕt hre hrông kơ đe, 
17. Hăp athei ol bral, apinh hnơi nĕ jô̆ tơdrong xang pơm, 
18. Tơ̆ng yoch ưh vă pŭ, yoch ưh chiu pơkra, 
19. Hơ ioh lơ̆m hnam jĭ pơlŏ noh yuơ đơ̆ng hăp mă đei , 
20. Bơngai kră lơ̆m hnam jĭ pơlŏ noh đơ̆ng hăp mă lĕch. 
. Tơdrong yoch juă hơbăn ao bơngai anai  
1. Hơbăn ao đe hăp juă pơrăm 
2. Ao đe hăp jăm juă , 
3. Pha kiơ kơ juă tơ̆ hơkâu đe,  
4. Pha kiơ juă tơ̆ jơhngơ̆m đe, 
5. Kơnh đe jing jĭ pơlŏau, 
6. Xa lơ̆m khăn, et lơ̆m buk, 
7. Dơ̆ng ưh kĕ, yak ưh keh, 
8. Xik athei tơkang, ier hăp athei ƀuh 
9. Vă apinh hnơi hăm đe 
APĂNG MĂ 4: TƠDRON VEI VÊR MU|K DRĂM CHAM CHAR 
. Khôi luơ̆t găh vei vêr teh  
1. Teh yă ƀok xơ̆ pơxư̆ ăn  
2. Teh pơjing găn ƀa, teh pơjing găr tơh 
3. Bơngai đei teh athei vei teh  
4. Bơngai đei bri athei năng bri 
5. Teh, bri brăh prơih noh bơngai ưh tơnăp  
6. Hơƀo tơ̆ mir lê̆ xem det xa  
7. Pơkai lơ̆m mir lê̆ kraih xa noh tơgăl kơ pơchê 
8. Teh mă lê̆ đei bơngai ‘moih tơgar  
9. Bri kông mă lê̆ đe đei đon pơjei  
10.  Noh hăp jing bơngai pơm yoch 
11.  Kră pơlei lach noh hăp athei pŭ  
12.  Kon pơlei iŏk teh hăm athei chiu. 
. Kon bơngai hăm mŭk drăm teh  
1. Teh noh kơđum kơđŏng kơxêng kơdŭ yă ƀok  
2. Teh bri ưh gơh tĕch 
3. Teh mir ưh gơh tĕch  
4. Teh bơngai yơ bơngai noh yua 
5. Teh bơngai yơ bơngai noh vei Đất của ai người nấy chăm 
6. Teh athei vei, bri athei hơlen  
7. Nĕ lê̆ đei bơngai tơgar iŏk 
8. Tơm hơƀo ‘lơ̆ng, tơm ƀa giơ̆ng 
9. Hiong bă răk ăn kon, hiong met răk ăn mon 
10.  Bơngai hơlăh, ‘moih xŏng xa đĕch 
11.  Teh hăp tĕch, bri hăp iŏk   
12.  Hăp pơm ăn yang teh mĭl mă jăk tơ̆ nai 
13.  Hăp pơm ăn yang đak tô̆ đon mă kơdâu  
14.  Kon drăkăn hăp pơngot rơvĕt 
15.  Kon drŏnglo hăp pơngot hin dơnuh 
16. Hăp noh bơngai yoch athei xek tơlang 
. Xơnong yua teh kơ pơlei pơla  
Teh lơ̆m hơlam kơ pơlei pơla noh mŭk vei atŭm kơ pơlei. Bơngai yơ ‘moih pơm jang noh athei đei axong đơ̆ng bơngai lơ̆m pơlei păng tơm pơlei. Tơdrong yua teh gô đei xơkơ̆t tơ̆ng tơ ‘ngla noh xang huach đak po ưuh păng mŭk po vă muih choh. Hơlam teh đei xơkơ̆t hăm um pơtih chrek kơđoh tơm ‘long, chô̆ tơlei tăp dăr teh po... Jô̆ đơ̆ng đei um chrek thoi noh, teh xang đei tơm păng ưh đei bu gơh tơgar. Tơ̆ng đei bơngai tơgar, tŏ xĕt noh pơxrŭ hăm nhŭng ier kiơ̆ pơkăl đơ̆ng tơm pơlei dăh mă tơm teh. Hlăm noh xoi tơbeh kơ yang ăn pơlei yuơ hlôi pơm yoch khôi pơlei pơla păng atheo pơxrŭ, pơkra kơpô rơmo ăn pơlei pơla.  
. Tơdrong pơm tơm teh kơ unh hnam, kơtum kơtŏng  
Ăh đei pơgơ̆r teh kơ unh hnam, kơtum kơtŏng, kon xâu athei đei xơnong vei vêr mŭk drăm noh. Tơ̆ng kon xâu ưh đei vei hơlen tơnăp teh đei pơxư̆ ăn noh gô ƀơm kon pơlei jợŏk dăh mă iŏk lê̆ teh pơdreo ăn pơlei pơla. Găh teh đei pơxư̆, kon xâu gơh yua teh chŏng mă ưh gơh tĕch ăn bơngai nai. Yuơ thoi noh gô pơm ăn yang hơpang bơnôh mĭl, pơrăm ưh adrô̆ hăm bơngai noh mă hăm pơlei pơla hloh. Yuơ noh bơngai pơm yoch athei pơxrŭ, pơkra ăn tôm kon pơlei hloi.  
. Găh tơdrong ưh vei vêr teh po kơdih  
1. Teh ưh xĭ thoi hơxeh ưh đei tơm 
2. Teh ưh xĭ kơpô ưh đei bơngai vei  
3. Đei hơdrơ̆n noh athei vei, đei teh noh athei năm apong 
4. Teh giơ̆ng noh ‘long gơh giơ̆ng 
5. Tơm prit, tơm kơtao jơk ƀlĭk 
6. Lê̆ đak rong ưh pơdơh, ka ưh pơdơh glơi 
7. Tơ̆ng đei bơngai năng teh thoi rơmo kon lơ̆m bri  
8. Tơ̆ng đei bơngai năng teh thoi rơmo pơda tơ̆ klŭng  
9. Teh ưh vei, mir ưh pơ ‘nguaih 
10.  Đŏk hua truh pơrăm, kon bri truh juă 
11.  Hăp pơm ăn yang bơnôh mĭl pơrăm, pơm jĭ pơlŏ hăm pơlei pơla  
12.  Noh kon pơlei pơxrŭ hăp, teh noh kon pơlei iŏk hăp athei pŭ 
. Tơdrong yoch pơm ‘mê̆ pơlơ̆m hăm teh, đak thong đak krong yoch  hơgăm pơla#m bri kông đak  
1. Teh noh nhen kơdŭ yă ƀok 
2. Krong glung nhen kơđum kơđŏng yă ƀok.  
3. Nhen bơngai vei amăng đơ̆ng xơ̆ ki 
4. Bơngai vei lăng dơnuh unh đơ̆ng xơ̆ 
5. Nhen tơm jri ăh tu đak, tơm hra ăh kơ̆l bri tơm 
6. Drŏnglo ưh ‘lơ̆ng tơm ‘long ưh hon hla 
7. Drăkăn răm ‘long tơnơ̆ng ưh chôh pơkao 
8. Hơ ioh pơră kră pơlei apinh 
9. Tơm rơmu tu đak honh yuơ đak ưh hlăng ‘lơ̆ng 
10. Rơbua lơ̆m trôk ưh vơ̆ yuơ đak xang hrơ̆ och 
11. Kơtonh tơ̆ groi jô yuơ teh xap 
12. Drăkăn ưh hơnăp yuơ jĭ pơlŏ 
13. Drŏnglo chĕl lal chă tep hăm oh 
14. Drăkăn chĕl ƀlal hơnơ̆ng tep hăm met 
15. Bơngai yơ pơm ăn đak krong pa ưh ro 
16. Drăkăn yơ pơm đak Ayun ưh kơ re 
17. Pơm ăn ‘long ưh chôh pơkao, kơtuen plei 
18. Hơ ioh jang tơdrong iĕ, kră apinh tơdrong tih 
19. Apinh tơm jri tu đak, tơm hra kơ̆l pơlei 
20. Apinh adruh pơlei pơmơ̆t tơdăm hlĕch 
21. Yoch hơgăm pơm ăn ‘long ưh hon hla, Pơm ăn ‘long ưh hon tơ ‘mơ̆ng 
22. Chă bơ̆ ti noh hrŭ hăm ier 
23. Bơ̆ trŏ jơ̆ng noh hrŭ hăm nhŭng 
24. Văr tơpen tơyaih phak minh pôm kơpô 
25. Pơkra kơpô ăn pơlei, xoi nhŭng ăn teh 
26. Tơkang xik tih iĕ ăn bri tơm 
27. Mir tơ̆ bri tơm bri ‘nao đe hlôi ƀĭch 
28. Na tih na iĕ đe hlôi pik 
29. Drăkăn ƀlal chăl nhŭng yŏng ăn tơ ‘ngla teh 
30. Drŏnglo răm hrŭ ăn pơlei nhŭng tơno 
.Tơdrong yoch ‘mŭi bơngai lôch lơ̆m mir đe nai  
1. Hơkâu đe lôch hăp ‘nhăk ‘mŭi tơ̆ mir đe nai   
2. Pơm ăn teh pơlơ̆m, pơyan jang trŏ kơne kăp 
3. Tơm ƀa ưh lĕch rơdje, tơm hơƀo ưh đei plei  
4. Pơtăm kơtao ưh kĕ tih, pơtăm mich ưh đei pơkao  
5. Yang teh bơnôh mĭl jăk tơ̆ nai 
6. Yang hri hli mă kơdâu jăk  
7. Kon xâu đe jing pơngot rơvĕt 
8. Tơdrong ưh kơ pŭn noh yuơ hăp pơm tơlĕch 
9. Hăp athei pơkra teh hăm kơpô 
10. Hăp athei plang ăn tơm teh minh pôm nhŭng  
11. Xoi ăn yang hri gơh chôt vih 
12. Xoi ăn yang teh nĕ kơ mĭl 
13. Tơ̆ng yoch hăp pŭ, yoch hăp xang pơxrŭ 
14. Tơdrong ưh pŭn đei pơkra ‘lơ̆ng  
15. Noh tơdrong yoch hăp đei pơklaih, đei rơhơi. 
. Dôm tơdrong pơkăp vei hơlen mŭk drăm đak  
1. Tu đak noh anih yang dăng oei  
2. Tu đak noh anih oei kơ yă ƀok tơm  
3. Rơm rĕk tu đak athei pơ ‘nguahác đầu nguồn ta phải dọn 
4. ‘Nhĕt uh tu krong athei choh chong 
5. Nĕ koh ‘long tu tơkơi đak 
6. Nĕ kăl ‘long tu đak thong  
7. Kơnh thong đak hrơ̆, krong och, ka hiong hơdrĕch  
8. Nĕ muih mir, bơ̆ hơdrơ̆n ăh tu đak 
9. Kơnh yang mĭl, yă ƀok hơdral 
10. Hơ ioh athei băt, đe kră athei vao  
11. Tơdrong tam hơdăh athei hŏk, tơdrong tam ƀlŏk athei apinh  
12. Hơ ioh hiơt, đe kră tơƀlŏk 
13. Kon drŏnglo pơm yoch, kon drăkăn pơm glăi 
14. Mă bă athei pơtho, kră pơlei athei akhan 
15.  Bơngai pơm yoch athei xek tơlang. 
. Et xoi tơb eh hơdra#m đak  
Rim xơnăm kon pơlei pơgơ̆r xoi tơbeh kơ hơdra#m đak, pơ ‘nguah tu đak mă rơgoh ‘lơ̆ng, yuơ pơm thoi noh mă yang hơpang gơh xô̆ jơhngơ̆m, kon pơlei iŏk kon tơrong bek ‘lơ̆ng hloh vă plang ăn kơ yang, apinh yang hơpang axogn ăn đak xŏ nhă tôm măh, pring vei kon pơlei gơh grăng ‘lơ̆ng ling lang.  
. Đak krong, đak thong yua minh păh 
1. Bơ̆n yua atŭm minh thong đak  
2. Đak nhă atŭm minh thong  
3. Mă bơngai ‘lŏ dăh hơ ioh  
4. Mă drŏnglo dăh drăkăn 
5. Đak krong dăh đak thong  
6. Bơ̆n gơh yua minh păh đĕch  
7. Bơ̆n hŭm ‘nhao minh păh đĕch 
8. Găh to ‘măn ăn yă ƀok  
9. Găh mă nai noh ‘măn ăn bơngai lôch hơchăng 
10. Hơ ioh ưh gơh tơgar  
11. Bơngai tih ưh gơh pơjei  
12. Bơngai yơ ưh tui noh pơm yoch hăm yă ƀok. 
. Tơdrong yoch klơ̆m tơmam bơngai lôch, tơpu xem tơ̆ đak 
1. Tơmam kiăk athei ‘măn lơ̆m pơxat, tơpu xem ‘măn  ăh tơm ‘long  
2. Klơ̆m tơmam bơngai tơ̆ đak krong noh pơm yoch 
3. Klơ̆m tơpu xem tơ̆ đak thong noh pơm yoch 
4. Yang đak pơm bơngai jĭ, yang krpng rôp bơngai lôch 
5. Ƀok glaih taih kơpô rơmo, hnam oei  
6. Yang pơm ăn kial tơhlu păk tơm ‘long, pơm đak hơbông  
7. Tơdrong xang ka#m noh ưh gơh pơm  
8. Yă ƀok xơ̆ xang tơtă, đon ‘ma athei kơchĕng mă hơdăh, đon ‘ngeo athei vao mă hơlăng.  
. Vei vêr bri tu đak  
1. Hăp noh bơngai ưh vă păng bu 
2. Đe hơmuh tơroi ưh păng, đe kră akhan ưh chu  
3. Tơm jri tu đak krong hăp kăl 
4. Tơm hra tu đak hăp koh  
5. Kơ̆l ưh vă kơchăng mă ti pơm  
6. ‘Ngok ưh vă kơchăng mă jơ̆ng xang yak  
7. ‘Năr âu đe jĭ pơlŏ 
8. Pơrang chroh hăp truh rim hnam, bơngai lôch rim tơring  
9.  Pơlei ƀơm yang xơkat yuơ đơ̆ng hăp mă lĕch  
10.  Hăp athei tơbral pơtruh nơ̆r hnơi  
11.  Tơm xik hăp athei pơtruh  
12.  Rơmo hăp athei ƀuh, kơpô hăp athei plang , ăn yang đak krong đĭ mĭl, ăn yang kông pă đei blĕk 
13.  Kon pơli pă đei bơngai oei băt tơdrong hăp pơm yoch.  
. Dôm tơdrong pơkăp tơ̆ng năm tơ̆ bri   
1. ‘Moih năm tơ̆ bri hơnguang kon bri, moih năm tơ̆ bri kăl ‘long  
2. Minh pôm ier athei ƀuh xoi kơ yang ‘long  
3. Minh tơm xik chô̆ xoi ăn kơ yang 
4. Mơ̆t tơ̆ bri ƀơ̆r athei giĕng, măt athei năng  
5. Nĕ pơma hloh tơdrong, nĕ hiĕk rơ ông rơ ang  
6. Nĕ tơlĕch pơma ‘mê̆ kơ bơngai âu 
7. Nĕ hiĕk pơchê hơnhăm bơngai to 
8. Pơma rơdu măh tơ̆ng, hiĕk tôm jơva rơhal đĕch  
9. Yang ‘long mĭl pơm păk ‘long kơtĭt lôch bơngai  
10.  Yang bri mĭl pơm ăn kon bri xơrêm bơngai  
11.  Bơngai pơm yoch athei pơxrŭ hlăm 
12.  Bơngai pơm yoch athei xek tơlang tơnăp. 
. Pơkăp găh tơdrong phă bri bơ̆ mir  
1. Pơlei đei pơga, bri đei hơlam 
2. ‘Nhot lơ̆m bri bơ̆n xa atŭm  
3. Kon bri brăh bơ̆n xa atŭm  
4. Ka lơ̆m thong bơ̆n xa atŭm  
5. Tơ̆ng ƀa lơ̆m lom ưh măh xŏng  
6. Tơ̆ng hơƀo lơ̆m hơdra ưh măh yua 
7. Minh nơ̆r athei pơtruh, ƀar nơ̆r athei tơl ăn pơlei băt, kră pơlei lĕ  
8. Muih tih noh bơ̆ tih, muih iĕ noh bơ̆ iĕ 
9. Muih tơ̆ yơ pơm tơdra dang noh 
10. Bri noh atŭm kơ pơlei pơla  
11. Ưh gơh tơgar băl iŏk pơm mir lơ̆m bri  
12.  Ưh gơh tơgar băl rôp ka lơ̆m thong. 
. Găh tơdrong hơpăh ăn bơngai tơbang đei unh xa  
2. Bri tơm nhen kơđum kơxêng ƀenh phe 
3. Anih ƀok Kơdơi pơdơh pơdơi 
4. Anih Yang bri xa kơpô, anih yang Ndu xa rơmo 
5. Anih Yang đak pơjing hơ ‘nguă 
6. Anih Yang Ƀa pơjing hơdrĕch ƀa hơƀo 
7. Bri axong ăn pơlei tu đak rơngơp 
8. Mong đak ăh tu, axong đak rơngơp ăh kơ̆l pơlei 
9. Bri ăn tơm ‘long đei tơ̆r bơ̆ Rông, jrăng  pơxat 
10. Bri axong ăn hơpuơ̆l peh ƀa, hơdrei peh hơƀo 
11. Bri axong gia, chơnen\ng pơle phat 
12. Gơ̆r xăng, gơ̆r đao, jop ‘măn kơpaih 
13. Bri axong ao ăn drŏnglo drăkăn 
14. Khăn pŭ hơ ioh, pơla toh đon 
15. Đe năm tơ̆ mir hơlen hrŏng 
. Găh tơdrong tơgar yua bri kơ pơlei  
1. Pơlei đei pơga noh bri đei hơlam  
2. Oei tơ̆ pơlei yơ lua kon bri kơ pơlei noh  
3. Oei ăh pơlei yơ noh koh ‘long bri pơlei noh 
4. Bơngao yơ ham noh pơlei pơxrŭ 
5. Bơngai yơ pơm yoch noh pơlei rôp pơkra 
6. ‘Nhot lơ̆m bri pơlei bơ̆n xa atŭm  
7. Kon bri brăh pơlei bơ̆n xa atŭm  
8. Ka lơ̆m thong pơlei bơ̆n xa atŭm  
9. Kăl ‘long lơ̆m bri tih, pĕ ‘nhot lơ̆m bri măh xa 
10.  Iŏk đak xut athei rong xut tơm 
11.  Rôp nhŭng athei rong nhŭng yŏng 
12.  Ưh gơh tơgar băl jang mir lơ̆m bri  
13.  Ưh gơh tơgar băl rôp ka lơ̆m thong  
14.  Bri kông noh tơmam atŭm kơ pơlei. 
. Tơdrong yoch ưh tơpăt unh xa bri  
1. Tơm ‘long lơ̆m bri atŭm kăl  
2. ‘Nhot lơ̆m bri atŭm pĕ 
3. Ka tơ̆ đak krong atŭm yâu 
4. Kon bri brăh atŭm hơnguăng 
5. Mă dang ei ƀôh unh xa bri ưh vă tơpăt 
6. Mă dang ei unh xa bri hăp pơm ‘mơng 
7. Unh xa bri, hăp akhan trŏ kiơ tơ̆ hăp 
8. Hăp rơhơi rơhŏ oei đe kơdâu rong ‘ngir 
9. Jơ̆ng hăp ưh vă yak, ti hăp ưh vă bơ̆ trŏ 
10.  Đei ka hăp ‘meh axong  
11.  Đei xem hăp ‘meh truh iŏk  
12.  Unh xa ‘long bri, xa hơdrơ̆ng mir hăp ưh truh tơgŭm 
13.  Tơdrong yoch hăp athei pơxrŭ hăm pơlei pơla  
14.  Tơdrong yoch hăp athei pơxrŭ hăm yang  
: Tơdrong yoch pơm unh xa bri  
1. Nơ̆r yă ƀok xơ̆ pơtho xang hram  
2. Năm tơ̆ bri ưh gơh xoh unh  
3. Drŏnglo xoh unh kư̆ kă, drăkăn xoh unh ưh bot 
4. Unh xa pơđĭ bri 
5. ‘Long tih unh xa jing tơnuh 
6. ‘Long iĕ unh xa jing ƀruih, ‘moih bơ̆ hnam ưh đei ‘long vă kăl 
7. ‘Moih bơ̆ hơdrơ̆n pă đei ‘long vă koh 
8. Unh xa pơm rôih bri tôch hơdrĕch, nhŭng bri hiong tơm 
9. Xem bri pă đei anih gam, xem pram ưh đei anih bơ̆ tơpu 
10. Rơmaih găh klŭng, jĭl juei găh kông ưh đei anih oei  
11. Unh xa truh pơk lơ̆m mir, pơm unh xa hnam lơ̆m pơlei  
12. Yang gô mĭl gô pơrăm 
13. Tơdrong yoch hăp athei pơxrŭ 
: Tơdrong yoch koh ‘long bri  
1. Bri noh anih kon xem pơm tơpu, jing anih mă kon bri bơ̆ hnam 
2. Bri jing anih yang ‘long oei, jing anih yang đak dăng 
3. ‘Moih iŏk ‘long bơ̆ hnam athei xoi tơbeh kơ yang ‘long ‘mơ̆i 
4. ‘Moih kăl ‘long bơ̆ hnam atheoi xoi tơbeh kơ yang bri  
5. Nĕ thoi hnam ưh đei bơngai, thoi mir ưh đei tơm  
6. Iŏk mơ̆ng kơ vă, kăl mơ̆ng jơhngơ̆m, pơm tơdrong yoch, tơdrong trŏ ưh păng, ưh kơchĕng 
7. Tơm ‘long gơh jĭ, yang bri gơh tô̆ đon  
8. Kăl athei păh lăp, koh athei pơkăp  
9. Bơngai pơm yoch athei băt yoch, athei ol bral 
10. Tơdrong yoch xang hloh, tơdrong ưh trŏ xang đang  
11. Noh athei ƀuh kơpô rơmo, chô̆ tơm xik 
12. Pơxrŭ ăn kon pơlei, pơtruh nơ̆r hnơi hăm bri ‘long .             
. Kon bơngai hăm ‘long kon bri  
1. ‘Moih xa kĭt athei pơnăh hăm tăng toch   
2. ‘Moih xa ka athei yâu hăm kơđŏng 
3. Nĕ rôp ka ăh pơyan ka cheh kơtăp 
4. Nĕ rôp kon bri ăh pơyan kon bri chêk kon 
5. Kăl ‘long tih athei rong ‘long iĕ 
6. Rôp nhŭng yŏng athei rong nhŭng kon  
7. Pĕ hla nĕ pĕ pơđĭ 
8. Ti ‘moih rôp noh kơ̆l athei dăr  
9. Jơ̆ng ‘moih yak noh đon athei kơchĕng 
10.  Yă ƀok xơ̆ xang pơtho, kră dang ei xang tơbăt 
11.  Tơdăm kueng kơpơ̆ng, drăkăn kueng kơ ‘nơ̆m athei băt 
12.  Tơ̆ng đei đe akhan ưh păng, ưh chu  
13.  Nơ̆r kră hăp xut, nơ̆r mĕ ƀă hăp pơm ‘mơng 
14.  Đon hăm thoi hơlŭng đak ưh đei klŏng 
15.  Klak kơnê̆ thoi kiĕk hrah ‘meh xa 
16.  Rôp ka tơ̆ krong pơm yang krong mĭl 
17.  Rôp kon bri tơ̆ kông pơm yang kông blĕk 
18.  Plenh teh mĭl ưh xĭ adrô̆ hăp pŭ 
19.  Ƀa tơ̆ mir ưh lĕch rơdje, tơm ‘long bri ưh đei plei  
20.  Thong krong hrơ̆, thong đak hrŏ 
21.  Ka hơdang tôch hơdrĕch, jĭl juei pă đei oei 
22.  Bri ôr, thong nhơ̆m, yang kông, yang đak mĭl 
23.  Hơ ioh pơngot, đe kră hal  
24.  Hăp pơm ăn yang đak yang kông tôch blĕk  
25.  Hăp đei tơdrong yoch hăm pơlei 
26.  Tơm xik athei chô̆, nhŭng athei ƀuh  
27.  Tơdrong yoch hăp athei pơxrŭ, yoch hăp athei ‘mong. 
.Tơdrong yoch kăl ‘long kư̆ kă  
1. Hăp ‘ngêng ‘ngang thoi ƀih lơ̆m hơgơp 
2. ‘Ngêng ‘ngang thoi kiĕk lơ̆m trôk 
3. Yak ưh năng trong, chong ưh năng glung 
4. Đe akhan ưh păng, kră pơtho ưh hram  
5. Tơm ‘long iĕ hăp phă, tơm tih hăp kăl 
6. Kăl ‘long tih hăp ưh xoi kơ yang 
7. Kăl ‘long iĕ hăp ưh đei apinh 
8. Kơhrĕng ‘long tih păk, rơbâu tơm iĕ hĕch 
9. Pơđăm ‘nu ưh băt, minh jĭt ‘nu ưh lĕ, kră pơlei hăp ưh kơ ră 
10. Bri ruh đĭ hla, mir lôch đĭ ‘nhĕt  
11. Bơngai Kur ‘meh bơ̆ hơdrơ̆n ưh đei ‘long vă kăl 
12. Bơngai Mnông ‘meh bơ̆ hnam ưh đei ‘long vă koh 
13. Lôch kon xem bri tơ̆ kông, lôch đĭ ‘nhot bri tơ̆ mir.  
14. Pơkao dreng, pơkao brê ưh đei tơm, ưh đei rơh 
15. Tơmo, rơga lơ̆m tŏng, đak hrơ̆, đak thong hrŏ 
16. Tơdrong yoch hăp athei pơxrŭ tih  
17.  Phă xĕt hăp ƀuh ier, chô̆ xik tơm pơtruh nơ̆r hnơi  
18. Phă lơ hăp ƀuh kơpô, pơlôch rơmo hrŭ ăn pơlei pơla. 
. Kăl ‘long tih lơ̆m bri mă ưh apinh kon pơlei  
1. Bơngai hơmuh ưh bu băt, bơngai kră ưh đei bu lĕ 
2. Kră pơlei hăp ưh tơroi  
3. Bơngai ‘lŏ hăp ưh tơroi  
4. Hăp kơdih kăl ‘long lơ̆m bri  
5. Hăp kơdih kăl ‘long ăh tu đak thong  
6. Ier hăp ưh ƀuh vă xoi kơ yang ‘long  
7. Xik tơm hăp ưh tơkang xoi kơ yang bri  
8. Tơm ‘long tih păk, ‘long iĕ hĕch  
9. Xem bri hing tơpu, đŏk hua kơdâu klenh 
10.  Hăp ưh đei xoi tơbeh pơtruh nơ̆r hnơi 
11.  Hăp pơm yoch hăm pơlei pơla  
12.  Hăp pơm ăn yang mơnôh mĭl 
13.  Tơdrong yoch hăp athei xek tơlang 
. Xoi tơbeh koh ‘long  
Tơ̆ng đei tơdrong kăl mă athei koh ‘long, tơm ‘long đunh xơnăm noh athei xoi tơbeh apinh tơm teh hăm minh pôm ier, minh tơm xik păng minh pôm nhŭng kơpal 10 kĭ.  
. Tơdrong yoch koh ‘long đe nai ưh apinh  
1. Hơ iŏh lơ̆m hnam hăp ưh tơroi  
2. Đe kră lơ̆m tơnuh hăm ưh pơtruh nơ̆r  
3. Tơm ‘long iĕ hơtŏ blu ‘meh koh athei apinh  
4. Tơmtih hơtŏ ƀơ̆r hơkă ‘meh kăl athei apinh  
5. Găh âu hăp kơdih pơm, kơdih kăl ‘long pơgar hnam đe   
6. Thoi gơ̆ tơƀăng lơ̆m tơm pơlei lơ̆m bri  
7. Thoi pĕ pơmâu lơ̆m mir đe  
8. Hăp athei pơxrŭ ăn kơ đe hăm nhung 
9. Hăp athei pơkra ăn kơ đe  
10. Hăm minh pôm ier, minh tơm xik . 
. Koh xơdrai ‘long hnam đe  
1. Tơm ‘long hon noh đei bơngai pơtăm  
2. Xơdrai tih đei bơngai vei  
3. ‘Moih koh xơdrai ‘long hon rok mir po  
4. Đe kră lơ̆m hnam đe nai athei tơroi  
5. Hơ ioh lơ̆m hnam đe athei băt  
6. Kơdih kăl, kơdih koh noh yoch 
7. Athei pơkra ăn kơ đe  
8. Hăm minh pôm ier, hăm minh tơm xik 
9. Tơdrong yoch thoi noh mă đĭ, yoch thoi noh mă gơh đang.
APĂNG MĂ 5: DÔM TƠDRONG PƠKĂP ɃƠ|T KHƠ|R HƠKÂU JĂN ĐE NAI PĂNG DÔM TƠDRONG YOCH TIH 
. Yoch khơr pơgang pơlôch pơngai   
1. Kon drăkăn thoi gar ơdroch ba 
2. Kon dră nglo thoi gar ơdroch hbo 
3. Kon ơdruh tih gơh tanh khăn bonh kơpen 
4. Kon tơdăm rơgei gơh chĭp xră pơnah 
5. Hăp dei kơpang ti xơmăt 
6. Hăp dei kơpang jơ̆ng bok kiĕk  
7. Don bơnoh kơnĭ xăng bơ̆ kơ hăp pơlôch bơngai 
8. Hăp bơ̆ tơdrong uh  kơ xrơ kơ bơngai nhâm 
9. Hăp jang tơdrong uh kơpăng don bơnôh bơngai mơ mơnh 
10.  Pơgang mê\ hăp hơlĕnh tah trôm bơr tơlôp 
11.  Ti bơngai xang pă dei dêk, jơ̆ng bơngai xang pă dei hơyak 
12.  Bơr pă dei nă, nơr pă dei deh 
13.  Xre bham hăp athei chăl bham, xre măt hăp athei tơ lang 
. Găh tơdrong pơlôch bơngai yuơ ngeh malai  
1. Hăp jing bơngai pơchŭt chuih đe nai 
2. Teh dong đe krưp ưh kơ ‘mêm 
3. Hăp hlôi pơlôch đe lơ̆m bri kơdrơ̆ng, lơ̆m ‘nhĕt uh. 
4. Pơlai hăp tam hơlen, pơlei tam lơ lĕ 
5. ‘Lơ̆ng kơnê̆ hăp kơdih kơchĕng 
6. Xăng găn hăp koh, đao dơ̆ng hăp chong 
7. Koh găn thoi koh tơm prit lơ̆m klŭng 
8. Chong dơ̆ng thoi đe chong ‘nhĕt gia tơ̆ mir 
9. Păh pơdơ̆ng nhen ‘long unh ưh tơhlăk 
10. Păh pơgăn thoi păh ƀum ngô ưh đei rơh 
11. Bơngai oei erih hlôi jing kiăk 
12. Bơngai đei ƀă jing pơti 
13. Yă găh hlĕch đe ưh kơ băt 
14. Ƀok găh pơmơ̆t đe ưh kơ lĕ 
15. Đe lôch hơpôm klang jur joh xa 
16. Mĕ hmoi ơh ol ƀă jĭ bơnôh pă băt 
17. Tơpang ti đe tam mă kơđôp 
18. Đing xik đe tam mă bơ̆ trŏ 
19. Nơ̆r hiĕk pơma đe tam mă pơkăp 
20. ‘Lơ̆ng kơnê̆ đe tam mă băt 
21. Jop tăng gŏ hăp akhan noh ‘mê̆ 
22. Hơkar đe găm hăp akhan kiĕk kơnê̆ 
23. Hnam đe hin hăp akhan noh kiăk 
24. Yă hơdro hăp akhan pơjâu kơnê̆ 
25.  Hăp don kơdih pơlôch uh rơđah,  
26. Yoch hăp athei tơlech tơlang 
.  Pơsơ̆rŭ găh tơdrong pơlôch bơngai yuơ ngeh malai  
1. Pơlai hăp tơpŭ ăn kơ đe 
2. Pơlai hăp tơpŭ đang măt 
3. Tơlei tih hăp iŏk hơ nhok đe  
4. Tơlei hăp kơdih kơtol ako đe 
5. Xăng han hăp vơ̆t  pơgăn 
6. Đao han hăp koh pơdơ̆ng 
7. Tơm oei erih hăp kơdih chrăh 
8. ‘Long unh kro hăp chŭ đak hơiuch 
9. Koh pơlôch đe athei ‘mong kơting 
10. Pơlôch hơ ioh ‘mong hăm rôih hơkăn 
11. Pơlôch bơngai ‘lŏ ‘mong hăm rôih tơmo 
12. Pơlôch đe kơdră pơlei ‘mong hăm hơmrŭk chêng gĭt 
13. Pơm đe rơka athei hrŭ hăm kơpô rơmo 
14. Pham lĕch ti jĭ hrŭ hăm gŏ ƀŭng 
15. Pham lĕch jơ̆ng jĭ hrŭ gŏ ƀăr 
16. Ƀuh kơpô, rơmo, tơkang xik tơm 
17. Tôn chêng hơgơ̆r ăh pơxat đe lôch ‘mêm 
18. Tơdrong tih athei pơđăp mă hơdăh 
19. Pơlei găh kơpơ̆ng, kueng kơ ‘nâm athei lĕ 
20. Tơdrong kơnê̆ yang hơpang bơ̆ng pang 
Vei pơgang tă vă pơlôch đe nai  
1. Kon drăkăn kơnĭ, kon dră nglo yôr 
2. Akâu bơngai hăp uh kơ dei buăh 
3. Akŏu bơngai nai hăp ưh hmach 
4. Hăp pơm tơdrong  kơnĭ, hăp pơm lôch hiong 
5. Hăp xang klĕ kon adruh nơ̆ng ti bơngai păng 
6. Hăp xang klĕ kon tơdam nơ̆ng kơ dŭ bơngai păng pơgang 
7. Hăp khơr bơngai kon adruh păng nơr tơthâu 
8. Hăp pơlôch bơngai kon tơdăm păng nơr tơhiap 
9. Kon tơdăm tih uh kơ dei răr gơh chop xră pơnah 
10.  Kon adruh rơgei uh kơ dei gơh chep khung tanh brai 
11.  Bơr knĭ hăp pơm ănkơ hnam bơ ngai jĭ jăn 
12.  Ti xơngau hăp pơm ăn kơ hnam bơ ngai lôch hiong 
13.  Koh bơngai păng đao oei gơh tuk lê\  
14.  Bet bơ ngai păng xăng oei gơh... 
15. Pơ lôch bơngai păng pơgang noh bhak uh kơ đĭ, chăl uh kơ klaih 
16.  Yoch hăp athei tơlech tơlang 
. Pơtă  đe nai jĭ  tai  bơlai đang noh pơlôch  
1. Akâu bơngai gĭt thoi long jri ah kơ̆l plei 
2. Akâu bơngai gĭt thoi long hra ah tu đak thong 
3. Kon drăkăn yă pơjing hơtŏ tơmar toh mĕ. 
4. Kon drănglo yă pơjing hơtŏ tơmar kơting bă. 
5. Akâu mĕ yuơ mĕ pơjing 
6. Jơhngâm yuơ bă rong 
7. Pơhngol yă wih, pơhngol ƀok truh 
8. Tai bơlai hăp pơtă kơ drăkăn 
9. Tai bơlai hăp pơtă kơ drănglo 
10.  Ti hăp koh, jơ̆ng hăp kơdah 
11. Kơl ah hơtuch tu, akâu ah kơl tu 
12.  Kon drănglo  kơpơng bôh, kon drăkăn kơnâm năng 
13.  Akâu bơngai hăp pơlôch athei chăl păng akâu 
14.  Tơ̆ng bơngai lôch yoch tih, hăp chăl păng mŭk tơmam 
15.  Chêng tih hăp ăn, chêng iĕ hăp pơjao 
16.  Nhŭng buh, ier pah, xik tơkang 
17.  Yoch athei pŭ, kơnam athei păi 
. Tơdrong yoch teh pơlôch bơngai ưh đei pơm yoch  
1. Hăp nhen drăkăn lơ ƀơ̆r 
2. Hăp nhen kơdiong lơ nơ̆r 
3. Bơbŭng rông hăp tŏk juă pơrăm 
4. Bơbŭng hnam đe pơdrŏng hăp xoh 
5. Tơnuh unh kon drăkăn đe hăp pơrăm 
6. Xum ƀa đe tam xoi kơ yang hăp phă 
7. Nơ̆r pơma xa kơnê̆ hăm tơtoh đe drăkăn 
8. Nơ̆r ưh phep hăp tơtoh  đe drŏnglo 
9. Tơdăm pơlei găh hlĕch nhâm yuơ hăp teh 
10. Hơdruh pơlei pơmơ̆t ôr  yuơ hăp beng 
11. Pơk đe tơ̆ mir unh xa yuơ hăp xoh 
12. Hnam đe pơdrŏng hăp juă jơ̆ng ‘ma 
13. Hnam đe hin hăp juă hăm jơ̆ng ‘ngeo  
14. Pham ƀŏ ƀenh ƀơ̆r, pham đon ƀenh xŏk. 
15. Gŏ kong hăp pơtruh apinh hnơi, 
16. Nhŭng tơno 3 hơđa hăp athei ƀuh 
17. Mưh măt đe pă đei kơ ‘nhĭp 
18. Đon đe pă đei păng 
19. Ti pă đei chă bơ̆, jơ̆ng pă đei chă  yak 
20. Kơtĕch jơhngơ̆m, nuih pă đei tôh 
21. Jih mir ưh đei đe chong, xem det ưh đei bơngai puh 
22. Hrŏng ưh đei đe bĕt, hơkap ưh đei hleh 
23. Hơkăn jĭ, kon pơngot, kơpô rơmo ưh đei bơngai pơih hơdrong 
24. Chêng yŏng athei hrŭ, chêng tih athei kla 
25. Kơpô tơno hăp pơjao tơlei, kơpô hơkăn hăp pơtruh vei 
26. Hơkăn đe hăp ăn ƀa, kon đe hăp ăn unh 
27. Bong tih hăp athei chiu, bong iĕ hăp athei tơchă 
28. Pơxat ‘nao hăp gơnơm đe xir mă jrŭ. 
29. Pơxat xo hăp hơvơn đe chrăh meo 
30. Kơpô gưu hăp athei koh, rơmo hơkăn athei ƀuh 
31. Ge tih hăp athei tơkang, ge iĕ hăp athei chĕp đing 
32. Tơdrong ‘lơ̆ng, yoch dang ei hlôi hơdăh 
33. Gru yoch ưh đei bu gơh tơbang dơ̆ng, 
34. Tơdrong xo ưh đei bu gơh tơbăt 
35. Mơ̆r jih bri dang ei nhen lĕ kro bơih 
. Bơngai xoai pơm lôch bơngai  
1. Mir tuk lê\, hnam man hơhoh 
2. Akăn hăp uh kơnăng, kon hăp uh kơ tŏdon 
3. Hăp et năr uh kơ chơning, kơmăng uh kơ tơdah 
4. Ƀuih xik hăng pơm hăp xơdư hăp rơyuk 
5. Bơngai khan hăp uh kơpăng 
6. Đe pơgơ̆t hăp uh kơ mơ̆ng 
7. Tơdrong pơm yoch hăp ngêh trŏ 
8. Tơdrong pơm tơ weh hăp ngêh rŏ 
9. Nơr pơma ‘lơ̆ng hăp tŭk, nơ̆r pơma kơnĭ hăp păng 
10.  Hơkă đak hăp tơlă, gŏ por hăp kơdah 
11.  Tơđah lech hăp jrot, goi tơ ‘mơ̆ng hăp gơ̆ 
12.  Đe ha ioh hăp xơih, bơngai tih hăp lach 
13. Jơ̆ng hăp jrot, bơ̆r hăp tơhaip 
14.  Ti hăp tôh uh kơ bôh găl, jơ̆ng hăp jrot uh kơ bôh tôm 
15.  Kon hiong bă, ƀok hiong xâu 
16.  Mĕ nhâm, kon hmoi 
17.  Plei kơpơ̆ng mil, plei kơnâm areh 
18.  Bơ̆r hăp pơma xang kơtơ̆ng, tơdrong hăp pơm xang rơđah 
19.  Tơlôp Pơchah hăp athei chăl  
20.  Bơngai lôch pơxat hăp athei tŏ don, tơmam chăl hăp athei chiu 
21.  Yoch hăp athei tơlech tơlang 
. Găh tơdrong yoch pơlôch đe nai  
1. ‘Long iĕ ưh gơh tŏt 
2. Hơxei tơgơ̆ ưh gơh văh ka 
3. Tô̆ đon ưh gơh chă tơdrong 
4. “long oei ‘lơ̆ng kơdih năm koh 
5. ‘Long păk noh kơdih pơdơ̆ng 
6. Nơ̆r kơnê̆ kơdih ƀơ̆r pơma tơlĕch 
7. Tơlei hre ưh kơdih ƀet tơ̆ ti 
8. Đao ‘nhueng ưh kơdih ƀet tơ̆ ti 
9. Drong pơlei kơpơ̆ng ưh trŏ athei tơlang 
10. Drong plei kơ ‘nơ̆m tam keh athei jang  
11. Bơngai trŏ yoch athei hơlen mă hơdăh 
12. Xăng han hăp hơlen ƀet hơkâu 
13. ‘Mra#m pơgang hăp pơnăh tơ̆ plei nuih 
14. Hơkâu đe lĕch pham, drong erih pă đei oei 
15. Kơ̆l ƀơm chŭt tơ̆ kông, hơkâu chŭt tơ̆ pum 
16. Ƀơ̆t pă chĕp, rơpiĕt hơrăng 
17. Drong pơlôch đe hăp kơchĕng lơ̆m klak 
18. Drong teh đe hăp hơmet lơ̆m kơ̆l 
19. Kră pơlei hăp ưh kăl tơroi 
20. Mĕ ƀă hăp ưh kăl pơma 
21. ‘Nhŏng oh hăp ưh kăl pơđăp 
22. Hăp kơdih jang thoi ‘nhŭng bri pơkoih rĕng 
23. Hăp chă jĭl thoi kơpô pơyan phang 
24. Drong tŏ hăp kơdih kơchĕng lơ̆m kơ̆l 
25. Drong yoch hăp kơchĕng lơ̆m klak 
26. Hơlen pơlôch đe hăp kơdih pơm  
27. Drong tih hăp đei pŭ yoch   
. Pơ hnŏng pơm lôch bơngai  
1. Hăp jĭ bơngai đei kơpang ti kơnĭ 
2. Hăp jĭ bơngai đei găr măt  hơwĕng 
3. Tôh bơngai hăp ưh kơ manat  
4. Pơlôch bơngai hăp uh kơ ƀuăh 
5. Hnam đe bă hiong kon 
6. Hnam đe akăn hiong klo 
7. Âu yoch kơnĭ hăp đăm nu dŏ lĕ, minh jit nu dŏ wao 
8. Yoch kơnĭ noh athei phak hngăm 
9. Hăp athei chăl ‘mong ăn hnam bơngai lôch 
10.   Hơtŏ đăm, minh jit\  tŏ kơpô, pơxat hăp athei tŏ don 
11.  Bơngai xir xơlung hăp athei chă 
12.  Por ăn bơngai lôch, xik ăn bơngai lôch hăp athei chep 
13.  Truh layơ hăp pơgơ̆r brư̆ noh đang 
14.  Tơ̆ng tơmam chăl ưh kơđei, tơ̆ng tơmam pơxrŭ ưh kơ tôm 
15.  Hăp athei tĕch tơngla mă chăl phak 
16.  Hăp athei tĕch tơngla mă chiu pơxrŭ 
17.  Hăp athei pơm đĭch ăn đe hnam pơdrŏng, mă tơwih tơmam chăl, mă tơ wih hre phak. 
. Gah tơdrong tôh dih băl mă tôm bre dơ dĕ lôch  
Tơ̆ng bre tôh dih băl păng dơ dŏ lôch noh đĭ đăng  plei athei năng tơlang laĭ. Bơngai mă yơ đei yoch, mĕ bă hơdah ‘nhŏng oh bơngai mă noh athei chiu tang tôm tơdrong chăl ‘mong; chŏng tơng bre dơ dŏ đei yoch noh tơlang atŏ ‘’ 
1. Đe hăp pơchok băl thoi kon kiĕk pơngot rôp xa 
2. Bơngai âu tôh, bơngai to koh, tơdrong trŏ tơdrong yoch tam hơdăh 
3. Pơđăm ‘nu găn ưh kĕ, minh jĭt ‘nu akhan ưh đang 
4. Đe hăp pơtôh truh pham lĕch huăng 
5. Jơ̆ng ưh pơpơ̆, ti ưh yơ̆r, jơhngơ̆m pă dui, măt kơ ‘nhĭp 
6. Hơ ioh athei tra, đe kră athei apinh 
7. Tơdrong trŏ yoch đơ̆ng tơbre 
8. Tơ̆ng đei bơngai ưh pơm yoch mă pŭ lôch răm  
9. Tơ̆ng unh hnam bơngai lôch pơm yoch noh athei chăl tơmam pơxrŭ 
10.  Tơ̆ng bơngai pơm yoch, bơngai pŭ yoch nhen băl 
11.  Noh ưh đei tơdrong kiơ mă vă tơlang đơ̆ng ƀar păh 
12.  Pơxat hnam bu athei tô̆ đon kơdih, um mur meo chrăh kơdih 
13.  Pă đei tơdrong pơxrŭ, pă đei tơdrong chăl mŭk 
14.  Ning mônh kơnh ưh đei bu gơh tơpŭ găh tơdrong âu.  
.  Yôch tôh mang bơngai anai  
1. Tơdrong tih tơdrong iĕ tam tơdah 
2. Bok yoch bơngai trŏ tam axong 
3.   Bơngai tam tom wao, bok tam pơgenh lĕ 
4.  Mă hăp xang pơgenh koh bă lach mĕ de 
5.  Hơweng thoi kŏ xo lơ̆m bri 
6. Hơtei thoi kon bri lơ̆m hơgơp 
7. Pêng nu truh gơ̆t hăp uh kơ pơm kiơ 
8. Minh jit bơngai truh pơgơ̆t hăp uh kơ chiu 
9. Bok âu khan uh kơ gơh, bơngai pơma uh kơ klaih 
10.  Tôh bơngai jĭ hăp athei chăl 
11.  Adar chăl bơngai minh pôm ghe xik, xoi bơngai minh pôm kon ier 
12. Tơng tôh bơngai akâu jĭ, bham ro, akâu rơ wen minh mum 
13.  Hring et dak uh kơ gơh et kơ dih, pơngot por uh kơ gơh xa kơdih. 
14.  Noh tơmuk tơman hăp athei pơtăl ăn kŏng bơngai 
15.  Hăp athei năng de truh akar lơng, kơting athei kợăp 
16.  Tơng tôh bơngai truh lôch noh yoch hăp athei pŭ bhak hngăm, yoch hăp athei pŭ chăl tih 
. Găh tơdrong yoch teh bơngai ưh kơ băt tơdrong kiơ  
1. Ƀum tăng ưh đei bơngai dônh vă xa 
2. Klak pơngot ưh đei jơhngơ̆m vă jang 
3. Drong hlôi tơlang ưh gơh tơbăt 
4. Drong yoch tam hơdăh noh  pơm mă hơdăh 
5. Drong trŏ tam bang noh athei tơbang 
6. Drong pơjao chêng tơplih ge athei hơdăh 
7. Drong tơmĭl tam tơlang athei tơlang 
8. Rôih tơno đe pơdrŏng athei pơm hơdăh 
9. Ƀơ̆r ưh pơma mă lei ti vơ̆t 
10. Unh khơ̆ng hăp pơgiơ̆ng tơ̆ tơnuh 
11. Tơmĭl hlăm xư ưh băt 
12. Tơhĭl iĕ oh ưh kơ băt 
13. Mĕ đe hăp lach, ƀă đe hăp toh 
14. Drong yă ƀok xơ̆ ki hăp tơbăt dơ̆ng 
15. Đe pơdrŏng tam mă lai yơ hiơt 
16. Đe hin tam mă lai yơ hiong 
17. Por jong, đak ăn, hơ̆t hla axong 
18. Xik ge tơkang, gơ̆ng kơpô pơdơ̆ng, kang xik ‘măn brơ̆ng 
19. Kơdih po hăp pơm tơlĕch kial phŭt 
20. Kơdih po hăp ‘nhăk gra#m kơmlat 
21. Tơmo pat chăh kơdih, pơnai tih tơhleh 
22. Drong vơng hăp kơdih chă tơlĕch 
23. Por tơƀăng pôm gŏ tơklăh ŭk lê̆ 
24. Klơm kơpô rơmo hăp kơdih axong 
25. Drong ‘nhŏng oh hăp kơdih lê̆ 
26. Tơnuh unh rông athei khơ̆ng ling lang 
27. ‘Nhĕt lơ̆m cham athei choh hơmet 
28. Hnong đak kơxŏk athei kôch 
29. Drong tih iĕ athei ‘nhăk tơlang 
. Yoch toh drăkăn truh tơpaĭ nge  
1.  Ti hăp wơ̆t măt bơngai blâm, jơng hăp kơdah akâu bơngai hech 
2.  Kơting tơ gơ̆, xơnenh guk gơk, măt tơlôr 
3. Bham blôl plei Đông, chrui plei Tây 
4. Kơdŭ oei kơdŏn, toh oei blâm, klak oei tih 
5. Lơm klak trŏ hech 
6.  Bum ngô tep lơm bơnôh trŏ bŭ 
7. Bok iĕ lơm klak mĕ xang huăng 
8. Măt xang kơ nhip, jơ̆ng xang tơpleh, plei nuih xang dơ̆ng 
9.   Tơng ti uh kơ wăt hăp gô tih, jơ̆ng uh kơ kơdah hăp gô rơgei 
10.  Jị kon drăkăn hăp lĕ dui brai tanh khăn 
11.  Lĕ âp por pŭ dak ăn mĕ 
12.  Lĕ mơi pơgang, bơ̆ kang mơi tơmoi 
13.  Jĭ kon drănglo lĕ jit bhat tanh ro ăn mĕ 
14.  Rơgei đao hơ nguang păng bă 
15.  Hnam rông dei măt, bri mir dei ti 
16.  Chêng gơh tơteng, xơgơr gơh tôh 
17. Gar ba dah hmôch xang tung, goi kơmng nao lech trŏ tôm bŭ 
18.  Hơ ioh hăp uh kơ tha, drăkăn hăp uh kơ nhưng 
19.  Hăp oei ti pơlôch kon tơm plei hman pơdrŏng 
20.  Pơm kơ ba lơm kơthung  hiong adruch,pơm kơ ba tơ  mir pă dei adrech 
21.  Hăp xang trŏ yoch tih kăl tơ lech tơ lang. 
. Găh pơđep pơjuă bơngai ưh pơm yoch  
1. Bơngai ưh đei ƀa ư duh athei yom 
2. Bơngai ưh đei mĕ athei mơnat 
3. Đŏk minh drô̆ ưh gơh pơnăh 
4. Rơmo rơvơ̆ng ưh gơh rôp 
5. Ƀum ngô ôm nĕ kơ ƀuh 
6. Hơ ioh pơti mĕ hlôi hiong 
7. Hơ ioh pơti yăng pă đei oei 
8. Hơ ioh pơti met ưh đei 
9. Kơtum ‘nhŏng oh pă đei đơ̆ng tơm ‘long tam mă hon xơdrai 
10. Hăp rôp hơ ioh thoi yâu ka hăm drau 
11. Hăp rôp kră thoi đe hơxei ka 
12. Rôp tông đe thoi klang chŭp rôp ier 
13. Rôp hơdruh thoi pơja rôp kon kơlap 
14. Ti hăp teh, jơ̆ng hăp kơdăh 
15. Hơkâu hăp tơ ‘lơ̆ tơ̆ kông, kơ̆l hăp chŭt ƀŭ tơ̆ teh 
16. Hơkâu rơmuơn thoi tơm prit bra#p 
17. Kră ưh kiơ̆ hăp pơđep, hơ ioh ưh mơ̆ng hăp teh 
18. Hăp pơchê  kon bơngai thoi kon đŏk minh adrô̆ 
19. Đơ̆ng iĕ khĕ kră hăp lăng ưh lĕch kiơ 
20. Đe hơdro hăp juă nhen ‘nhĕt 
21. Hơ ioh iĕ hăp juă nhen hơnong ƀa 
22. Đon hăp ưh kăl mơ̆ng, kơ̆l hăp ưh kăl hlôh vao 
23. Drong trŏ yoch hăp ưh kăl mơ̆ng 
24. Đe găh âu găh to hăp ưh kăl roi 
25. Hăp pơm yoch nơ̆r yă ƀok pơtho athei tơlang mă hơdăh. 
. Yoch khơr kơ drăkăn  
1. Hăp blut truh thoi kon kla pơngot jăm 
2. Tơngong de bôk thoi tơngong kon kiek 
3.  Dui de bôk thoi dui kon pơdrăn 
4. Ao lơm akâu pă thei thoi dêl 
5. Hơbăn lơm akâu pă dei lơng 
6. Xok xơbinh, kơn nhăng, gol tơlôp pơchah 
7. Tơngla bơngai honh, dak măt bơngai ro 
8. Ao pă dei lơng, hơpăn pă dei thoi del 
9. Măt rak, ti tơtei, akâu bơngai oei tokhoenh minh mum 
10. Dăm nu xang bôh, minh jit nu xang lĕ 
11. Tơdrong kơnĭ mê\ hăp xang pơm 
12.  Hăp athoi chăl mong ăn kơ bơngai păng minh pôm kon kơpô 
13.  Hăp athei pơm pơlôch apinh nĕ kơ jô ăn kon plei 
14.  Păng minh pôm kon nhung, păng minh tơm ghe xik 
15.  Hăp athoi pơm pơlôh xoi yang wă kơ yang nĕ jô\.  
. Yoch pơđep bluh mur  
1. Ao oei băk, hơbăn oei hwar 
2. Buk oei kơxu, tơ nuh unh  oie ngar 
3. Dak lơm ro, bơngai lơm hnam 
4. Jơ̆ng oei hơyak, ti oei wât  
5. Bơr oei nă, don bơnôh oei tơchong 
6. Hăp bur truh thoi kơdrot xôch 
7. Hăp bur truh thoi klal hơbŭt khei mi 
8. Hăp plak truh thoi kon kla pơngot 
9. Tơngong de bôk thoi minh kon kiek 
10.  Nhăk de bôk thoi minh pôm kon juei 
11.  Hơbăn tơleh, ao huăng, nă tơpăt 
12.  Drong kơtech, kong tơplôh 
13.  Kơn nhăng, xok kơtech, akâu bơngai hech 
14.  Don bơnôh bơngai jĭ, dak măt ro 
15.  Hăp thoi yă tơhlak hring xa plei iŭ 
16.  Bok chăng lo knĭ hring plei chrih 
17.  Khơr bơngai uh kơ tơ cheng truh lĕ juăt 
18.  Khơr bơngai uh kơ lĕ kơ dư̆ 
19.  Hăp jĭ kla pơngot bôh jăm  wă xa 
20.  Thoi kon kŏ xơdư bôh bơngai wă kăp 
21.  Khin klĕ ah ti bơngai Lao 
22.  Khin klĕ ake ah ti bơngai Kur 
23.  Khin iok dak pơm tơpăt tơnuh unh oei xa 
24.  Tơdrong yoch hăp kăl kơ tơlech tơlang 
. Yoch pơđep bluh mur  
1. Yoch hrŭ hnang 
2. Lê\ laĭ thoi trŏ kiek xơmăt mut xa dĭ pơhngol 
3. Athei lĕ ming don 
4. Athei lĕ pŭ yoch 
5. Păng minh pôm kon rơmo 
6.  Păng minh jit ghe xik 
7. Uh kơ chiu bhak go trŏ pơ puh lech dơ̆ng plei 
. Yoch tôh jơbŭ đe hơ ioh  
1. Hơ ioh athei khan păng nơr, pơma păng bơr 
2. Pơma truh layơ hăp păng 
3. Bơtho truh layơ hăp wao 
4. Nĕ tôh hơ ioh păng xơnguet 
5. Nĕ bơtho hơ ioh păng jĭ 
6. Akâu jĭ, pơhngol hơ wê\ , akâu jĭ jăn 
7.  Tôh hơ ioh, pơhngol hăp gô mil mă kơdu hiong 
8. Tôh hơ ioh pơhngol hăp gô iŭ mă bôk jăk 
9.  Pơhngol bôk âtih, akâu gô jing jĭ jăn, jĭ rơ wen 
10.  Bok mă tôh de hơ ioh noh pŭ yoch. 
. Yoch hrŭ hrang de hơ ioh  
1. Hăp jĭ bok trŏ kiek xơmăt xa hiong pơhngol 
2. Hăp pơm tơdrong kơnĭ mê\ 
3. Mă uh kơ buah bơ ngai hơ ioh 
4. Mă uh kơ pơm kiơ bơngai juăt 
5. Klĕ akăn de noh oei goh tha 
6.  Klĕ aklo de noh oei gơh păi 
7. Huĭ hrang de hơ ioh noh uh kơ dei ki kiơ gohư blak ă dĭ, chăl ăn klaih 
8.  Hăp athei chui bhak hgăm 
9.  Hăp athei chiu chăl tih 
10.  Tơmam bhak tơmam chăl hăp uh kơdei 
11.  Hăp athei pơm dich tech tơngla mă chăl tơmam bhak. 
: Tơdrong yoch tĕch bơngai  
1. Răt kon hơdruh đe thoi răt minh pôm kon ka 
2. Răt kon tơdăm đe thoi răt minh pôm kơpô 
3. Drŏ nglo pơlei kơpơ̆ng hăp apinh răt 
4. Drăkăn pơlei kơ ‘nâm hăp apinh tĕch 
5. Bơngai ‘lŏ hăp tơplih hăm chêng 
6. Hơ ioh iĕ hăp tơplih hăm ge 
7. Đe pơdrŏng hăp tơplih hăm kơpô hăm rôih 
8. Đĭk noh hăp răt hăm pơnhan 
9. Hăp răt drŏ nglo drăkăn hloi 
10. Đe kră vei nhŭng, đe hơ ioh vei rơmo 
11. Drŏ nglo koh ‘long, drăkăn păh ‘long unh 
12. Tơdăm pơm đĭk tôi tơmam hngăm 
13. Hơdruh hnam dông tôi khong hơ iơch 
14. Pơlei kơpơ̆ng hiong kon chă ưh ƀôh 
15. Pơlei kơ ‘nâm hiong xâu chă ưh lĕch 
16. Kơ ‘năr truh kơmăng yơ̆ng xŏng xa ưh hlot ‘lơ̆ng 
17. Yă nhâm hmoi thoi pơyan đak hơbông 
18. Mĕ nhâm hmoi thoi đak ro pơyan ‘mi 
19. Yak jơ̆ng hơxeh năm chă juă bri pơle 
20. Gru jơ̆ng rôih chă răm pơđĭ bri phat 
21. Bơngai hin nhâm, đe pơdrŏng mơmơnh 
22. Klo râu hơkăn tơngăm năm tơ̆ đak 
23. Hơkăn jâu klo tơtă et xik tơdrô 
24. Kơdră hnam pơdrŏng noh lach mơmŏk 
25. Hnam hăp đei đĭk drăkăn hrăt hnam pai gŏ 
26. Hnam hăp đei đĭk drŏ nglo ƀenh rôm hnam 
27. Hăp tĕch răt drŏ nglo drăkăn kư̆ kă 
28. Ngôn tơm jri tu đak hăp ưh apinh 
29. Ngôn tơm hra tu đak hăp ưh truh apinh 
30. Ƀă hăp lăng thoi jrăng ƀơm unh xa 
31. Mĕ hăp lăng thoi jrăng unh xa găm 
32. ‘Nhŏng oh bôl boăl hăp ưh apinh vă 1 nơ̆r 
33. Hăp kơdih chă răt bơngai pơm đĭk đam 
34. Hăp kơdih pơkăp răt drăkăn pơm đĭk hăp 
35. Tơm jri tu pơlei hăp ưh ‘meh hmach 
36. Tơm hra tu đak hăp ưh ‘meh tơroi 
37. Chêng tơplih đĭkdrŏ nglo hăp ôn 
38. Chĭng tơplih đĭk drăkăn hăp dô̆ 
39. 3 ‘nu ưh băt, 7 ‘nu ưh lĕ 
40. ‘Long unh hăp tơ̆ bri hăp gơ̆ ưh đei ‘nhăk ăn kơ ƀă, 
41. Ka tơ̆ đak hăp yâu ưh ‘nhăk ăn kơ mĕ 
42. Chêng răt chêng tơplih ge mă ưh apinh yă ƀok 
43. Um ka#m kơ̆l pơlei hăp ưh kơleng 
44. Gru ka#m ăh ‘măng hăp ưh mơ̆ng 
45. Ưh kơ hli đei pơgăn trong hăp yak 
46. Ưh hli đei yŏl trong hăp bôk 
47. Nơ̆r pơtho kră xơ̆ ưh ‘meh băt 
48. Inh apinh hăp răt athei apinh mă lĕch 
49. Đĭk drăkăn văk đak athei apinh mă hơdăh 
50. Chêng tih hăp tơplih hăp xĭ dih bơngai Lào 
51. Chêng iĕ hăp pơjao hăm xĭ dih bơngai Kur 
52. Drong tĕch răt rôih bơngai kră lơ lĕ 
53. Măng năr tĕch răt chêng khul hơmuh băt 
54. Drong pơma tơlang tơ̆ rông drŏ nglo truh 
55. Drong pơma tơlang hnam ƀok drăkăn năm 
. Găh tơdrong tĕch kon bơngai  
1. Tĕch bơngai nhen tĕch kơđôp ƀoh lơ̆m ti 
2. Tĕch bơngai nhen tĕch hơ̆t lơ̆m tăng 
3. Kơmăng tĕch ưh đei bu lĕ, kơ ‘năr tĕch ưh đei bu băt. 
4. Khêl đei hu đe pơdrŏng hăp ‘meh 
5. ‘Mra#m pơgang đe bĕt kon bri hăp hưch 
6. Brai dreng drăkăn pran hăp rŏnh 
7. Anih dơ̆ng kơdră pơlei hăp hơpơi 
8. Tĕch drŏ nglo rơgei chrăh ‘long ưh mơnat 
9. Tĕch drŏ nglo gơh chrăh ‘long ưh mơnat 
10. Tĕch reh thoi hơchô̆ ‘nhot hrŭm honh 
11. Tĕch reh thoi klơ̆m djăh xik xap 
12. Bơngai Lào truh hăp tơplih chêng 
13. Bơngai Kur truh hăp apinh tơplih ge 
14. Bơngai Yuan truh apinh tơplih ƀoh 
15. Ge kơđeh kơjung hăp tơplih hơdruh tơdăm 
16. Drŏ nglo nhâm hăp pơm ‘mơng 
17. Drăkăn hmoi hăp ưh kơleng 
18. Hơ ioh drŏ nglo drăkăn tơgrŏl hăp ưh lăng 
19. Nuih hăp honh, đon hăp jing hơrăng 
20. Thoi tơmo grŏl tơ̆ mir ưh đei ‘nhĕt hon 
21. Hăp bơh ƀơm drong ka#m đơ̆ng chăl ƀok  
22. Hăp bơh ƀơm luơ̆t pơtho đơ̆ng chăl yă xơ̆ 
23. Xik tơdrô athei pơkă, kră pơlei athei krao 
24. Tơring kơpơ̆ng kơ ‘nâm tơkưu athei truh 
25. Tơdrong tih tơdrong iĕ athei pơđăp mă hơdăh 
. Tơdrong yoch xoh rông  
1. Hăp noh bơngai xa klak klơm kon kiĕ kơnĭ 
2. Hăp khĭn pơtêng hăm jơhngơ̆m kla tơ̆ bri 
3. Hăp khĭn gơ̆ hơke rơmaih tơ̆ kơ̆l 
4. Tơ̆ kơpal đei yang hăp ưh hli 
5. Tơ̆ đak đei yang đak hăp ưh mơ̆ng 
6. Hăp khĭn chĕp unh xoh rông 
7. Tơdrpng yoch hăp krưp thoi yoch xir kôch pơxat bơngai lôch  pơdrŏng  
8. Tơdrong yoch hăp tih thoi yoch hơnhăm tơm pơlei 
9. Hăp pơm pơrăm hăm kon pơlei  
10. Hăp athei pơxrŭ ăn kon pơlei lơ rơmo tih 
11. Hăp athei pơxrŭ ăn pơlei lơ tơm xik 
12. Hăp athei xoi tơbeh pơkra cham  
13. Hăp athei xoi tơbeh apinh hnơi hăm yang. 
14. Hơkâu hăp đĭ minh hnưr erih 
APĂNG MĂ 6: KHÔI JUĂT 
. Pơkăp tơklăh hnam, tơklăh pơlei 
1. Adrol xơ̆ bơ̆n atŭm muih roh choh chong mir ƀa 
2. Xơ̆ ki bơ̆na tŭm kăl ‘long bơ̆ hnam 
3. Por ‘lơ̆ng atŭm xŏng, xik ‘ngam atŭm et 
4. Đak krong och, đak thong hrơ̆ bơ̆n ưh đei tơklăh 
5. Lơ̆m tơklăh hnam, tơklăh pơlei 
6. Athei tơroi hăm mĕ ƀă, kră pơlei athei tơbăt 
7. Lơ̆mt tơklăh băl, tơmam tơbăt athei pơjao 
8. Hnam pơdrŏng đe ƀuh nhŭng, ƀuh kơpô tơklăh băl 
9. Hnam hin rôp ier iĕ, xik tơm iĕ tơklăh ti 
10. Tơbăt bơnê tơdrong xo, tơƀlŏk hmach hăm tơdrong xơ̆ 
11. Ning mônh kơnh hơvơn băl choh ‘nhĕt 
12. Ning mônh kơnh hơvơn băl broch ƀa 
13. Đei tơdrong xô̆ bơ̆n atŭm băl xa yua, đei tơdrong hĕl bơ̆n vang glơng 
. Dôm tơdrong tơchơ̆t găh pơjing, yông pơlei ‘nao  
1. Pơlei xang ƀơm Yang kơnê̆ hơtơ̆m 
2. Pơlei ƀơm Yang khenh pơrăm 
3. Ka hơdang lôch lơ̆m thong 
4. Kơpô rơmo lôch kiơ̆ cham 
5. Tơm hơƀo lôch honh, tơm ƀa lôch kro 
6. Hơ ioh pơngot, bơngai kră jĭ jăn 
7. Jĭ klak chroh ƀenh hnam, lôch răm ja#p tơring 
8. Pơlei xoi pơđăm tŏ rơmo tam măh 
9. Pơlei xoi  minh jĭt to kơpô tam mă đang 
10. Teh ưh giơ̆ng, thong đak pă đei hlăng 
11. Pơlei athei yông tơ̆ nai mă chă teh bơ̆ hnam 
12. Pơlei athei yông mă chă bri nai muih teh jang 
. Khôi xoi tơbeh kơ mir  
Et xoi kơ mir pơtơm, unh hnam akŏm tôm kon xâu vă năm xoi tơbeh kơ mir. Tơmam plang đei 4 tơm xik păng 4 tŏ ier. Đe drănglo lơ̆m unh hnam rơih minh anih kơjung, tơmăn tơjê̆ hnam hơkŭm đơ̆ng noh gơh lăng ƀôh mir ƀa đơ̆ng anih kơjung đang kơ noh năm koh tơm pơle, tơm ‘long bri vă bơ̆ hơdrơ̆n iĕ păng bơ̆ kơƀang hăm pơle vă ‘măn tơmam plang. Đe drăkăn tơm hnam gô năm iŏk rơ dje ƀa tih ‘lơ̆ng păng đei lơ găr ƀa hloh broch ƀenh minh hơkă tih, hơmet ‘măn xoi tơbeh kơ Yang hri.  
Tơm xik păng ier mă blŭng xoi kơ atâu lơ̆m kơtum kơtŏng vă pơhngol đe lôch ưh đei pơngot mă chă râu đe erih. Tơm xik mă 2 păng mă 3 xoi hơvơn yang hơpang wih et xa axong ăn tô̆ ‘mi kial xơđơ̆ng ‘lơ̆ng, lua hơnguăng đei pŭn ai. Tơm xik mă hơtuch noh xoi kơ Yang hro, xơkat hơvơn Yang hri truh tơ̆ng unh jrĕng păt noh dang akhan Yang hri hlôi drơ̆ng nơ̆r wih et xa xoi tơbeh kơ mir ƀa đơ̆ng kon pơlei.  
. Jơmŭl ƀa  
1. Adrol kơ jơmŭl ƀa tơ̆ teh, 
2. Đe drŏnglo kueng kơpơ̆ng, hơdruh kueng kơnơ̆m, 
3. Pơđĭ đe kră, hơ ioh, drŏnglo dăh mă drăkăn, 
4. Tôm atŭm băl akŏm et xa jơmŭl ƀa hơƀo, 
5. Găr hơdrĕch răk ‘măn, pham kon kơlap đei pik đang, 
6. Dang ei kon pơlei nhôn plang ăn kơ yang hơpang, 
7. Dôm kon kơlap guăng ‘lơ̆ng hloh, 
8. Dôm tơmam xa ‘lơ̆ng hloh, 
9. Dôm tơm xik ƀâu phu hloh, 
10.  Dăh xơng iŏk nơ̆r xơkat đơ̆ng kon pơlei nhôn, 
11.  Mă plang axong ăn kơ nhôn: 
12.  Rei pơtăm ƀa ưh đei lê̆ hmôch pơdŭ, 
13. Pơtăm pơkai ưh đei hmôch xa, 
14.  Pơtăm ƀum ƀlang đei lơ ƀum, 
15.  Pơtăm hơƀo tŏk giơ̆ng, pơtăm ‘long đei lơ plei. 
. Brư̆  
+ ‘Năr mă mônh noh ‘năr choh pơ ‘nguaih pơxat, tơroi ăn atau noh rim bơngai oei erih hơmet pơgơ̆r et brư̆. Đơ̆ng rŏng kơ ƀuh nhŭng, tơm hnam iŏk klơm, plei nuih, hơkar pơdŭk, rơpiĕt păng dăng hơlŏng nhŭng hring lơ̆m minh hring đang kơ noh tuh xik ăh kơ̆l pơxat păng pơtruh nơ̆r xoi tơbeh. Kiơ̆ jơ̆ng tơm hnam, kon pơlei ‘nhăk ching chêng tôn ƀai chêng pơjôk atau. 
+ ‘Năr mă ƀar: noh bơ̆ pơxat. Rim bơngai akŏm tăp dăr pơxat et xa, pơma dơnuh truh tong anê̆ măng pơtơm vih. 
+ ‘Năr mă pêng: Đơ̆ng rŏng kơ ƀuh nhŭng, adrol kơ et xa, unh hnam ‘nhăk axong tơmam ‘nao truh pơxat ăn bơngai lôch păng hmoi ‘măng mă hơtuch vă tơklăh hlŏng hloi hăm bơngai hiong, lơ̆m kơplăh noh tơm hnam tơbang nơ̆r xoi atŭm hăm khôi rok tăp dăr pơxat atŭm hơxuang, tôm chêng, nŏ nam păng rang raih truh lai yơ jơmŭl unh păt đĭ noh rim bơngai pơtơm vih. 
+ ‘Năr mă puăn: Khôi adoi nhen xoi ‘năr adrol, pha ăh nơ̆r xoi đĕch. Đơ̆ng ‘năr noh tơ̆ ‘ngir rim tơdrong tơguăt đơ̆ng bơngai oei erih păng bơngai lôch pă đei oei, bơngai erih pă đei giăng tơdrong kiơ bơih, đe yĕt gơh oei hơkăn, oei klo, vang chă akŏm et xa atŭm hăm kon pơlei... 
+ ‘Năr mă pơđăm: jing ‘năr hơmet xik tơm vă tơkang ăn bơngai vang pơvih păng pôk bơnê kơ yang hơpang, ôp rơgoh gŏ ge âu to.  
. Khôi et  xa  
1. Hnam đe xa đe krao mă truh 
2. Hnam đe et đe krao noh hia 
3. Et xa đei nơ̆r krao noh pơtơm truh 
4. Pơlei yâu ka ưh kăl chă hơvơn 
5. Pơlei proi ƀa ưh kăl chă krao 
6. Adrol kơ pơm apinh yă ƀok 
7. Adrol kơ xa tơdra lăng kră 
8. Adrol kơ lĕch apinh đe ‘lŏ 
9. Đe yĕt erih đunh băt lơ tơdrong 
10. Đe yĕt erih đunh vao tôm tơdrong 
11. Et xik tơm lơ̆m dôm tơdrong xô̆ xôn 
12. Tơ̆ng đe kră oei et xik tơm 
13. Et mă ‘lơ̆ng ưh tơ ‘nglaih đing 
14. Et mă ‘lơ̆ng ưh lê̆ drăm tơdrŏ 
15. Et mă ‘lơ̆ng xơđơ̆ng jơhngơ̆m đe nai 
16. Đe kră et xô̆ ‘lơ̆ng rơdu 
17. Pơma dơnuh chhôk ‘nă xô̆ xôn 
18. Khul hơmuh et xik pơlŭk pơlăk 
19. Et xik athei glơng tơdrong xô̆ , hĕl 
20. Đon ‘nhŏng ‘lơ̆ng thoi đak krong ro 
21. Đon oh guăng thoi đak glung jur 
22. Chêng duh tôn noh yang xô̆ hơ̆k 
23. Hơgơ̆r hrau jơva hăm xil tơm 
24. ‘Nhĕm ƀenh kơxêng, por ƀenh prung 
25. Oei et xik ga kơ lĕch nơ̆r pơjăh 
26. Nĕ chă drong ăh et xik 
27. Nĕ xoch đing kư̆ kă tơ̆ng xik tam mă xap 
28. Pơm thoi noh ưh ‘lơ̆ng jơhngơ̆m băl 
29. Pơm thoi noh ưh yom kơ đe 
30. Hram ƀuih bơih noh pơdơi 
31. Xoai ƀuih bơih noh pơdơh 
32. Nĕ hơtŏk kang nĕ krao 
33. Krao et đunh gô kơtĕch chơmei 
34. Krao đunh jat kong ti gô hơlih 
35. Đak ưh gơh tuh ăh ƀenh 
36. Nĕ tơ kơ̆l drăm xik ăh xoai 
37. Et xik nĕ xoch đing 
38. Đon hĕl ăh đak blai 
39. Kơ̆l gô jĭ tơ̆ng drăm păk 
40. Đon ‘lơ̆ng gô hiong ƀơ̆t đing rơhơi 
41. Tơm hnam hĕl tơ̆ng tơmoi ưh đeo đon phep 
42. Xoai bơih noh athei vih tơ̆ hnam 
43. Nĕ chă yơ̆ng tơ̆ âu tơ̆ to 
44. Nĕ chă tep kư̆ kă tơ̆ anih nai 
45. Tep hăm klo đe noh drong yoch 
46. Tep hăm hơkăn đe noh pơm glăi 
47. Xik ier, nhŭng athei pơkra 
48. Yoch hlăm phak hăm rơmo 
49. Yoch iĕ phak hăm xik ier 
. Khôi pơm pô̆ ƀăn  
Bơngai bơ̆ng pang truh tơ̆ hnam tơbre pơm pô̆ ƀăn 
Tơ̆ng drơ̆ng nơ̆r noh rim bơngai hơmet xik tơm păng ier yŏng 
Ier ƀuh xĭn chet plei nuih, klơm păng blu axong jing ƀar păh hơtŏ băl, đang kơ noh ‘măn ăh ti rim bơngai boăl. 
Ƀar tŏ đing phat đei chŭ atŭm lơ̆m minh tơm xik,  ‘năr âu tơbre hlôi jing ‘nhŏng oh dih băl; bôl boăl kơ bơngai âu noh boăl kơ bơngai to; ‘nhŏng oh bơngai âu; ‘nhŏng oh kơtum kơtŏng kơ bơngai âu duh jing ‘nhŏngoh kơtum kơtŏng kơ bơngai to.  oh po noh xơkat hăm glaih taih pơrăm hăp!  
Bơngai bơ̆ng pang akhan: Măr iem athei băt păng nĕ lai yơ hiơt 
Tơ̆ng ưh kơ pŭn, minh lơ̆m ƀar tơbre đei đon ‘mê̆ hăm ‘nhŏng 
Hăp athei trŏ rôp păng athei pơm đĭch!  
Hăp lôch răm păng hơkâu hăp ưh gơh ‘mŭi pơ ‘lơ̆ng, athei pơm tơmam xa ka tơ̆ đak ăn klang tơ̆ bri  
Bre ‘nhŏng oh pô̆ ƀăn pơtơm xa ier, xet atŭm minh tơm xik.  
Tơm xik păng ier yŏng păh oei noh ăn bơngai pơm kơdranh 
Jăl 2:  
Khôi pơm pô̆ ƀăn ‘meh đei pơgơ̆r kăp gĭt noh đe tơkang xik tơm, đei grĕng nhŭng bri, đei xung tơgăk, ‘mra#m hră; tơ̆ kơpal đe kơtol hră, tơlei, hơke juei, kơ̆l ƀih... pơtoi kơ noh, tôm kon pơlei pơtruh nơ̆r xơkat kơnê̆ tê̆ hloh.  tơdrô. Tôm khôi âu păng lơ khôi nai, vă pơm hơdăh pô̆ ƀăn jing ‘nhŏng oh dih băl, nhen lĕ ‘nhŏng oh klak klơm, păng tơdrong tơguăt đe xư ưh lai yơ gơh tơklăh (chih kiơ̆ kon pơlei hồ, Apăng III) 
Phŏ đe yua xăng vă ƀet iŏk pham kơ bre boăl păng lŭk lơ̆k hăm 
. Khôi mơ̆m  
1. Mơ̆m tơguăt ƀă kon, mĕ kon 
2. Đơ̆ng dang ei đe xư jing ƀă kon, mĕ kon pôm hnam 
3. Hăm minh pôm nhŭng 
4. Hăm minh jĭt tơm xik 
5. Hăm ƀar tŏ kong 
6. Pợao ăn dih băl 
7. Yuơ noh teh jing tơmam atŭm 
8. Kon tơrong jing tơmam atŭm 
9. Lôch erih tơgŭm băl nhen ƀă kon, mĕ kon pham kơtơh
. Khôi et mơ̆m  
1. Adrol xơ̆ ưh đei et atŭm minh thong đak 
2. Adrol xơ̆ tam lăh yak atŭm minh trong 
3. Dang ei ăh tơjra#m noh gĭt thoi oh pôm mĕ rơneh , thoi ‘nhŏng pôm bă pơjing. 
4. Dang ei tơjra#m ƀôh ‘mêm  băt thoi mĕ bă kơtơh 
5. Tơ̆ng xang lăp kơ đon, pơyon lăp bơnôh 
6.  Thoi ƀar thong đak ro tơkuh jing minh thong 
7.  Thoi bôl minh trong ‘moih yak atŭm minh glung 
8.  Bơngai kon đei ier ƀuh ier, đei nhŭng ƀuh nhŭng 
9.  Tơm xik tih, tơm xik iĕ ‘nhăk truh hnam mĕ bă 
10.  Pham kon kơlap lŭk lơ̆k lơ̆m xik 
11.  Kon mơ̆m athei et xik noh đơ̆ng toh bă, đơ̆ng toh mĕ 
12.  Ơ Yang Yă Pôm, Yang Ƀok Glaih dăh jur atŭm hăm nhôn et xik xa ‘nhĕm plang  nhŭng hăm nhôn. atŭm minh thong. 
13. Ơ Yang đak, yang tơmo, yang ‘long dăh jur atŭm xa klơm 
14.  Đơ̆ng dang ei nhôn xang jing đak atŭm minh hơbong, krong 
15. Yang đak dăh truh bơ̆ng pang, yang bri dăh truh tơmơ̆ng  
. Iŏk kon rong  
1. Hơpo ƀôh hơ ioh hnam đe, 
2. Athei tơroi hăm mĕ bă hơ ioch tơkang xik iŏk kon rong 
3. Truh hnam đe hơpo ƀôh hơ ioh, 
4. Hăm minh pôm ier 
5. Hăm minh tơm xik, 
6. Đang kơ noh đe iŏk bơngai hơ ioh pơm kon rong 
7. Chô̆ brai kok tơ̆ ti bơngai hơ ioh 
8. Đơ̆ng rŏng noh bơngai hơ ioh gơh grăng pran ling lang 
. Khôi pơm pô̆ ƀăn tơguăt ‘nhŏng oh dăh mă pơmai oh  
1. Pơm ‘nhŏng oh pô̆ ƀăn 
2. Tơbre athei minh hnưr, hơtŏ xơnăm 
3. Drŏnglo tam oei hơkăn ưh gơh pơm pô̆ ƀăn hăm drăkăn tam oei klo 
4. Tơ̆ng đe mai dong truh ƀar păh adoi lăp đon 
5. ‘Meh đei jing thoi ka minh thong, plei pơ ŏ lơ̆m minh tơm 
6. Rim bơngai hơmet minh pôm ier, atŭm băl minh tơm xik 
7. ‘Năr et pơkăp athei đei tôm măt mai dong, kon pơlei truh bơ̆ng pang 
8. Ƀơ̆r ier hlôi ƀuh, xik xang tơkang 
9. Mai dong pơjao đing ăn tơbre et hơtŭm minh tơm xik 
10. Mai dong ‘mơn blu ier tơbre xa atŭm, 
11. Tơbre atŭm xơkat hăm plenh teh, xơkat hăm yang teh, 
12. Bơ̆ng pang tơdrong pơjing oh pơjing pơmai, 
13. Xơkat hăm yang axong ăn tơbre ning nai kơnh erih hơ iă băl 
Iŏk bơngai pơm kon xâu po  
1. Iŏk bơngai nai pơm kon xâu po 
2. Pơjing ‘nhŏng oh, kơtum kơtŏng pôm hnam 
3. ‘Mêm băt, tơgŭm dih băl  
4. Hăm minh pôm nhŭng, hăm minh tơm xik 
5. Hăm ƀar tŏ khăn tanh 
6. Đơ̆ng noh jing kon xâu po 
7. Rim bơngai adoi băt, rim bơngai drơ̆ng, rim bơngai lăp đon  
Khôi iŏk đĭk đam ngă kon  
1. Hnam đe pơdrŏng krên dên chêng gŏ ge, 
2. Ƀa ƀenh xum, rơhium ƀenh lom 
3. Đĭk đam ƀenh ƀang lơ̆m hnam, 
4. Kăl đei đĭk drăkăn vă proi ƀa, 
5. Kăl đei đĭk kơdrăng vă chong mir, 
6. Por xŏng ao hrŭk tơm hnam axong, 
7. Jang pêng xơnăm athei hơpăh kơpô kon, 
8. Jang tơdrau xơnăm athei hơpăh kơpô tih, kơpô kon bek, 
9. Tơ̆ng đĭk đam đei kon hơkăn, 
10 Por ăn hơkăn, ao hrŭk ăn kon tơm hnam athei kơchăng, 
11. Ƀơ̆t đĭk drănglo oei hơkăn, đam drăkăn oei klo, 
12. Tơm athei chă ăn ier, chă ăn tơm xik, 
Pơm ‘nhŏng oh yuơ ưh kĕ k;ă hre  
1. Khei năr hrat đak ưh đei hla phe ƀa ưh măh xŏng  
2. Klak pơngot, jơ̆ng tơtŏ, măt ưh xâu. 
3. Jơ̆ng yak ưh jăng yuơ pơngot, 
4. Rơpiĕt kro, hơlŏng tăng yuơ hal 
5. Ƀa lơ̆m lom đe axong ăn mơng 
6. Ƀa lơ̆m lom đe ăn tŏk iŏk, 
7. Pơkăp pơyan hơƀo, pơyan ƀa kơnh gô kla, 
8. Chŏng krong hrơ̆, thong hal, teh rơđăng, 
9. Pơm tơ ‘mơ̆ng hơmrĕ honh, pơm lôch tơ ‘mơ̆ng pro, tơm hơƀo lôch jô, tơm ƀa lôch kro, 
10. Minh xơnăm kla tam đĭ, ƀar xơnăm kla tam mă đang, 
11. Mŭk tŏk iŏk ưh kĕ kla, tơmam chă mơng ưh kĕ pơdreo, 
12. Dang ei minh hơkâu hơdrô̆ ưh đei ‘nhŏng oh,  
13. Apinh pơm đĭk đam hnam dông đe nai, 
14. Pơm bơngai vei kơpô rơmo ăn hnam đe 
15. Jing bơngai pŭ ‘long unh, văk đak ăn hnam đe, 
16. Truh lai yơ ƀa tŏk iŏk kla đĭ, ƀa mơng kla đang noh mă keh 
Răt đĭch đam jing kon mon 1  
1. Bơngai hin thoi hla rơbua pơda tơ̆ đak 
2. Đak ro jăng hloh hlăng hla rơbua 
3. Bơngai hin thoi ‘nhĕt pơtơm hon tơ̆ mir 
Răt đĭch đam jing kon xâu po 2  
1. Răt đĭch đam jing kon xâu po 
2. Jing ‘nhŏng oh kơtum pôm hnam 
3. Thoi tơlei tôl minh hơdra, tơƀăng pơle minh tơm 
4. Tơdrong xô̆ truh akŏm atŭm, tơdrong hrat vang glơng 
5. Hăm minh pôm kơpô 
6. Hăm minh hơmrŭk chêng 
7. Hăm minh jĭt tơm xik 
8. Hăm minh jĭt tŏ kong  
9. Đơ̆ng noh jing kon xâu po 
10. Rim bơngai adoi băt, rim bơngai adoi drơ̆ng, rim bơngai adoi lăp 
Găh bơngai kơdih tĕch hơkâu kla hre  
1. Rơmo hlôi iŏk đơ̆ng adrol, kơpô xang iŏk đơ̆ng đunh, 
2. Đĭk hlôi tĕch dơh hơkâu vă iŏk jên kla hre pơxrŭ, 
3. Đĭk tĕch dơh po vă iŏk jên ‘mong, 
4. Đĭk athei jang ăn tơm truh lai yơ kla đĭ kon rơmo hlôi iŏk,  
5. Đĭk athei jang ăn tơm truh lai yơ kla đĭ kon kơpô hlôi iŏk,  
6. Chăl đĭk kla tam đĭ noh chăl kon athei pơtoi kla, 
7. Tơm hnam rong, axong ao ăn đĭk, 
8. Ăh đĭk oei hơkăn athei kơchăng jên huach oei hơkăn ăn hăp,  
9. Tơ̆ng hăp ƀơm tơdrong yoch kiơ noh tơm hnam athei pŭ jên pơxrŭ 
Ưh kĕ kla hre păng đei tĕch ăn tơm nai  
1. Ƀa lơ̆m lom hlôi iŏk đơ̆ng adrol,  
2. Kơpô lơ̆m var xang iŏk đơ̆ng đunh, 
3. Pơyan jang mir truh tơmam tŏk iŏk tam kla đĭ, 
4. Pơyan jang ƀa truh tơmam tŏk iŏk tam kla tôm, 
5. Kơpô lơ̆m var ưh đei, 
6. Rơmo lơ̆m cham ưh rong, 
7. Drăm Lao tam đei mă tơplih, 
8. Chêng Kur tam đei mă pơjao,  
9. Ƀa tŏk iŏk athei kla, 
10. Phe xang iŏk athei pơdreo,  
11. Dang ei oei pă ƀar tŏ ti, ƀar tơpang jơ̆ng, 
12. Tĕch hơkâu vă iŏk mŭk kla hre, 
13. Pơm đĭk drăkăn pŭ ‘long unh ăn đe pơdrŏng, 
14. Pơm đĭk drŏnglo vă tôi đak ăn hnam đe đei, 
15. Ƀar xơnăm chong mir ăn hnam đe pơdrŏng, 
16. Pêng xơnăm proi ƀa ăn hnam đe, 
17. Tơ̆ng kla tôm hre, mŭk tŏk iŏk hlôi kla đĭ, 
18. Noh đĭk đam gơh vih tơ̆ hnam kơdih 
Xơnong pơyua păng xơnong jang kon rong  
1. Ƀă dônh kon drŏ nglo tơ̆ jih pơlei, 
2. Mĕ dônh kon drăkăn ăh kơ̆l trong glung, 
3. Mĕ rong kon drăkăn ăh klŏk tam kơtĕch, 
4. Ƀă pŭ kon drănglo ăh đông kơ̆l oei rơmuơn, 
5. Đak toh mĕ kon mơ̆m hrơ̆, kơdŭ ƀă pi kon truh kŏk, 
6. Pôih jơ̆ng kon tih hơmra#p thoi lĕ hre pơgăn, 
7. Pla ti kon pran jăng thoi lĕ hre ‘măn rok, 
8. Hră kon drănglo gơh bĕt ‘mra#m, 
9. Kon kiĕk ƀôh veh trong, kon chơgâu ƀôh veh glung, 
10. Hơdrei kon drăkăn hlôi băt tŭl tơ̆ hơpuăl, 
11. Tơdrong tih kon hlôi băt roi, tơdrong iĕ kon hlôi băt tơbang, 
12. Gŏ kong, ching chêng, kơpô rơmo kon băt jô̆, 
13. Ƀă kơdŭ hlôi kŏk, ti pă đei jăng, gơ̆r xung hlôi rơhoi, 
14. Mĕ măt pă đei bang, jơ̆ng pă đei pran, pŭ đak pă đei kĕ, 
15. Kon drănglo chơng ti ƀă, kon drăkăn chơng yak mĕ, 
16. Chêng hơmrŭk, hơgơ̆r đôi, mir ƀa kon đei yua, 
17. Kơdŭ mĕ grê minh păh, jơ̆ng ƀă păh âu păh to, 
18. Kơmăng yak ưh đei bơngai chơng, ‘năr năm ưh đei bơngai xơng, 
19. Mŭk tơmam mĕ ƀă yă ƀok kon ưh đei yua, 
Ưh đei bu gơh tơroi găh tơm a kon rong 
1. Hơ ioh pơti đơ̆ng ‘nao rơneh 
2. Đak toh mĕưh đei mơ̆m, hơyuh tơnŏ ƀă ưh đei gom, 
3. Hơkâu hoh, jơ̆ng tơngiĕt tơ̆ ‘nguaih, 
4. Đei bơngai bơnat yuơ nơ̆r nhơ̆m, 
5. Đei bơngai ơh yuơ nơ̆r krao, 
6. Hơkâu hoh đei văr che tơnŏ, 
7. Klak pơngot đei axong đak toh phĭ, 
8. Tih vơ̆ kon drăkăn kiơ̆ mĕ jang mir, 
9. Tih vơ̆ kon drănglo kiơ̆ ƀă năm tơ̆ bri, 
10. Kơdih ưh đei ƀă, hơkâu ưh đei băt mĕ bu, 
11. Đe kueng kơpơ̆ng ưh đei bu gơh tơbăt, 
12. Đe tơring kơnơ̆m ưh đei bu gơh tơroi, 
13. Nĕ chă jing bơngai lơ ƀơ̆r, 
14. Nĕ chă pơm thoi bơngai xele lơ tơdrong,  
15. Đon ‘ngeo athei mơ̆ng, đon ‘ma athei hlôh, 
16. Tơdrong xơ̆ ki nĕ chă tơ iung, nĕ tơbăt, 
17. Kơnh pơm jĭ đon kon hơ ioh, 
18. Kơnh pơm hĕl đon bơngai rong, 
19. Bơngai yơ lơ ƀơ̆r lơ tơdrong,  
20. Tơroi tơbăt tơdrong xo, tơbăt tơdrong xơ̆, 
21. Noh hăp jing bơngai đei pơm yoch athei tơlĕch tơlang, 
Hơ ioh pơti athei mơ̆m toh bơngai mĕ nai  
1. Mĕ rơneh kon ƀơ̆t đak toh hrơ̆, ai pă đei oei, 
2. Đak toh ‘ngam kon mơ̆m ưh măh, đak toh tơnŏ kon ưh đei băt truh, 
3. Tơpang jơ̆ng kon tam jăng mă athei tơklăh hăm mĕ, 
4. Ti kon tam grăng mă athei ataih đơ̆ng ƀă, 
5. Por tơnŏ, tơƀăng ‘lơ̆ng kon tam đei xa,  
6. Pơlei kơpơ̆ng đak toh kon đei mơ̆m,  
7. Pơlei kơ ‘nơ̆m đak tih ‘lơ̆ng kon đei xa,  
8. Jơ̆ng hơbĕch, ti pran, kơ̆l băt kơchĕng,  
9. Minh pôm ier, tơm xik bơnê kơ mĕ 
Pơm phai lah dôm pơdiĕng tơnam kơdră hnam  
1. Hnam đe oei kơtol hla tơ̆ ‘măng 
2. Hnam đe kơtol ăh pra 
3. Xơdrai hla kro kơtol ăh pra  
4. Ƀôh giĕng jơ̆ng đe kư̆ yak 
5. Ƀôh giĕng jơ̆ng đe kư̆ truh 
6. Tơmoi ƀôh mă đe ưh giĕng 
7. Tơmoi thoi kŏ oei khơ̆r unh 
8. Tơmoi thoi oei khơ̆r hăm tơmo 
9. Tơmoi oei khơ̆r hăm kong 
10. Tơmoi oei khơ̆r unh hăm đak 
11. Tơmoi oei pơlong kơdâu hăm kraih 
12. Tơmoi pha pơlei duh pôm kơtum 
13. Tơmoi pha kơtŏng duh ‘nhŏng oh 
14. Thoi hơpuăl hơdrei, thoi ka hăm đak  
15. Drong erih chăl xơ̆ ưh đei tơmĭl 
16. Drong erih chăl xâu tam mă pơjăh 
17. Pơgang ƀăng deng tam mă đei 
18. Pơlai tam lăh ƀôh 
19. Hnam giĕng mă tơmoi hơnơ̆ng truh 
20. Tam apinh phep, jơhngơ̆m ưh hơ iă 
21. Bơngai oei jĭ roi năr roi kue 
22. Bơngai jĭ rơi năr roi hlăm 
23. Drong ưh pŭn tơmoi pơtruh 
24. Yuơ tơmoi mơ̆t noh mă đei 
25. Yuơ hăp mơ̆t noh ưh pŭn 
26. Ƀa tơ̆ mir xem xa 
27. Hơƀo tơ̆ ôr xem det joh 
28. Hơkap tơ̆ bri kon bri ưh ‘leh 
29. Brŏng găr hơdrĕch kơne xa 
30. Xik lơ̆m drăm pă đei ƀâu phu 
31. Chêng tôn mă nơ̆r ưh ‘lơ̆ng 
32. Hơgơ̆r hlôi tôn mă jơva ưh ang 
33. Nơ̆r xơkat pơre mă yang ưh xơng 
34. Kiĕk kơnê̆ truh, yang hơpang jăk 
35. Drong yoch tơmoi pŭ, tơmoi chiu 
36. Xik tơkang, nhŭng ier pơhang ƀuh 
37. Thoi noh kiĕk kơnê̆ iŭ krê 
38. Thoi noh yang hơpang mơnat 
39. Thoi noh kon bri pă đei pơrăm bơih 
40. Bơngai pran jăng thoi đak krong jăng 
Rơneh kon lơm hnam đe  
1. Rôih xa pơle tơ̆ bri vih  klơ̆m tơ̆ cham 
2. Ier xa ƀa pik ĭch tơ̆ pra 
3. Đe rơneh nge ưh băt năr 
4. Rơneh phŏ ‘năr phŏ măng 
5. Pham ‘mê̆ hnam đe, pham tơ̆ hnam đe 
6. Hnam đe ưh ‘lơ̆ng thoi gra#m pơjuă,  
7. Ƀa tơ̆ mir ưh đei rơ dje 
8. Gao tơ̆ mir ưh đei plei 
9. Ƀa lơ̆m brơ̆ng ưh ƀenh 
10. Long lơ̆m pơgar gô lôch 
11. Giơng đe bŭk yuơ tuh đak lơ 
12. Jrăng hnam ôm yuơ tơpu mua 
13. Yang... jăk, yang .... chôt vih 
14. Yang kơnê̆ dăng oei lơ̆m bri 
15. Yang khenh oei rok đak glung 
16. Yang pơm yoch dăng oei lơ̆m pơlei 
17. Truh tenh thoi kial, thoi ‘mi 
18. Bơngai lơ̆m hnam gô jĭ 
19. Bơngai lơ̆m pơlei gô pơlŏ 
20. Mra#m hră pơnăh ưh truh anih kăl 
21. Hơpuăl hơdrei ưh đei nơ̆r 
22. Drŏ nglo năm bri ưh pŭn 
23. Drăkăn pŭ đak gô pơ̆k 
24.Hơ ioh jĭ, kră hal 
25. Nơ̆r jâu đe pơm hĕl đon 
26. Kon bri pơrăm mir athei ‘mong 
27. Kơne xa ƀa athei kla hăm ƀa 
28. Pơlei đei đe lôch noh athei ‘mong 
29. Athei xoi yang vă rơgoh 
30. Pham nhŭng pik ‘măng hnam 
31. Pham kơpô pik ăh pra 
32. “nhĕng kơpô rơmo xơkat găh hlĕch 
33. Drăm tih,drăm iĕ athei pơkăp 
34. Đing tih đing iĕ athei kăp 
35. Ăn tơm đei rơ dje kơjung 
36. Ăn tơm gao lơ plei 
37. Hơƀo đei lơ găr hơpôm 
38. Tơm hra tu đak jăng tơm 
39. Tơm jri jih pơlei giơ̆ng ‘lơ̆ng 
40. Kơne ưh pơrăm ƀa 
41. Xem det ưh pơrăm hơƀo 
42. Tơdăm pran năm chong mir 
43. Hơdruh jăng jơ̆ng yak tơ̆ mir 
44. Hơ ioh hiĕk, kră hri hơ ‘mon 
45. Konpơlei pran grăng 
47. Nơ̆r hơgơ̆r gô bang ja#p tơring 
Tơmoi lôch lơ̆m hnam  
1. Jĭ pơlŏ lơ̆m hnam đe noh tơdrong ka#m kang 
2. Jĭ păn tơ̆ hnam đe noh tơdrong giăng 
3. Jĭ jăn nĕ vih vơ̆t tơ̆ hnam đe  
4. Jĭ jăn noh nĕ păn tơ̆ hnam đe  
5. Tơ̆ng đei tơdrong ưh pŭn, ưh ‘lơ̆ng mă lôch lơ̆m hnam đe  
6. Tơdrong noh gô pơrăm ăn hnam đe  
7. Hơ ioh lơ̆m hnam gô jĭ pơlŏ 
8. Đe kră lơ̆m hnam gô jĭ jăn 
9. Pơtăm ƀa ƀa ưh đei lĕch rơ dje 
10. Pơtăm ‘long ‘long ưh đei plei 
11. Rong rơmo rơmo lôch, rong nhŭng nhŭng ưh kon  
12. Kon lơ̆m hnam, xâu lơ̆m kơtum gô pơngot rơvĕt, lôch răm 
Hăk lơ̆m hnam đe nai  
1. Xa ưh kơchăng, et ưh băt pơdơh 
2. Xik tơm hơvơn hlôi et, ‘nhĕm tam axong hlôi xa 
3. Et xik ưh yom kơ kră 
4. Xa ‘nhĕm ưh năng đe hơ ioh 
5. Hăp et ưh băt pơdei thoi juei hal kơ đak pơyan phang 
6. Hăp xa ưh băt măh thoi kon bri hrah 
7. Hăp et, hăp xa truh lai yơ hăk pơđĭ lơ̆m hnam đe nai  
8. Hăp thoi noh đei tơdrong yoch 
9.  Hăp thoi noh hlôi pơm yoch tơdrong ka#m 
10.  Hnam đe gô tơjra#m ưh pŭn ai, ưh ‘lơ̆ng 
11.  Rong nhŭng, nhŭng ưh kon 
12.  Rei ƀa, ƀa ưh lĕch rơ dje 
13.  Hơ ioh nhơ̆m, đe kră jĭ jăn noh yuơ hăp pơm đei 
14.  Hăp athei pơkra cham hnam đe hăm minh pôm nhŭng vă pơ ‘lơ̆ng 
15.  Hăp athei pơkra cham hnam đe ƀar tơm xik vă gơh pŭn ai. 
Pơhnŏng yô chơgaih lơ̆m hnam đe  
1. Hăp ưh xĭ bơngai kơtul rơyŭk 
2. Hăp ưh xĭ bơngai xoai pơlŭk 
3. Pơma ưh kơchăng, jang ưh băt hơlen 
4. Mă yô kư̆ kă, hăk ƀenh ƀang tơ̆ hnam đe   
5. Pơm ăn hnam đe jing ưh đei tơdrong ‘lơ̆ng 
6. Pơm ăn hnam đe ưh đei tơdrong pŭn ai 
7. Pơtăm ƀa, ƀa ưh lĕch rơ dje 
8. Pơtăm ‘long ưh đei plei 
9. Jĭ pơlŏ hơnơ̆ng, pơngot rơvĕt ling lang 
10.  Yuơ noh athei pơkra cham vă pơ ‘lơ̆ng ăn hnam đe  
11.  Hăm minh pôm nhŭng 
12.  Hăm  minh tơm xik 
13.  Đang kơ noh mă gơh đĭ yoch 
14.  Ưh đei bu gơh tơbăt truh 
Pơm pham lĕch lơ̆m hnam đe 
1. Lĕch pham lơ̆m hnam đe noh tơdrong ka#m 
2. Lĕch đuh lơ̆m hnam đe noh tơdrong ka#m 
3. Pham pơm bŭk drơh hnam  
4. Đuh pơm ‘mê̆ pra cham  
5. Pơm ăn hnam đe đei tơdrong ưh ‘lơ̆ng 
6. Pơm ăn hnam đe ưh pŭn ai 
7. Pơtăm ƀa ưh lĕch rơ dje 
8. Pơtăm ‘long ưh hon 
9. Jĭ jăn hơnơ̆ng đĕch 
10.  Yuơ noh athei pơkra cham hnam đe 
11.  Hăm minh pôm nhŭng 
12.  Hăm ƀar tơm xik 
13.  Đang kơ noh mă gơh đĭ yoch 
14.  Pă đei bơngai tơbăt truh 
Kăt xŏk đe nai ưh apinh  
1. Bơngai pơma hloh nơ̆r, pơxuh hloh tơdrong 
2. Kơ̆l tam mă kơchĕng mă nơ̆r xang tơlĕch 
3. Kơ̆l ‘ngok tam mă hơlen mă ti xang bơ̆  
4. Hăp khĭn kăt xŏk đe nai tơ̆ kơ̆l 
5. Hăp noh bơngai pơm yoch 
6. Athei pơxrŭ hăm minh pôm ier  
7. Hăm minh tơm xik, hăm minh pôm hơkă 
8. Đang kơ noh mă đĭ yoch  
9. Pă đei oei đe tơbăt truh 
Pơm pơchăh drăm xik hnam đe  
1. Xa athei năng, et athei gơ̆t 
2. Vih vơ̆t athei trĕng lăng rŏng ‘ngir 
3. Pơm pơchăh drăm xik lơ̆m hnam đe nai noh tơdrong giăng 
4. Drăm xik pơchăh, pơhngol drăm mĭl 
5. Drăm xik pơchăh pơm hnam đe ưh pŭn ai 
6. Drăm xang pơchăh athei hrŭ drăm ‘nao 
7. Apinh hnơi hăm minh pôm nhŭng, minh tơm xik  
8. Apinh ăn đe tơjra#m pŭn ai, klaih đơ̆ng tơdrong kơnê̆ 
9. Thoi noh mă gơh ‘lơ̆ng, tơdrong xang hloh ưh gơh tơbăt dơ̆ng bơih ôh.  
Pơm ‘mê̆ hnam oei, hnam pai gŏ đe  
Rim tơdrong pơm ‘mê̆ truh hnam đe thoi chă chơng koh kung hnam, chơnen\ng hnam, tôh phă hnam pai gŏ đe noh ưh adrô̆ pơm kơnĭ hơnhăm dôm bơngai lơ̆m hnam mă oei pơm ăn yang hơpang nhen Yang Tơnuh unh, Yang Hri, Yang ‘nâu nai... mĭl pơrăm, pơjing lơ tơdrong ưh kơ pŭn hăm unh hnam. Yuơ noh tơdrong yoch ây hơnơ̆ng ƀơm pơxrŭ hlăm. Bơngai pơm yoch ưh adrô̆ chăl tơmam hrŭ ăn tơm hnam mă athei chô̆ xik pơkra hăm yang hơpang, hăm tơm hnam, apinh hnơi vă tơpuh lê̆ dôm tơdrong ưh kơ pŭn ai ăn rim bơngai lơ̆m unh hnam đe xư.  
Pơlei đe gieng ưh ăn mơt  
1. ‘Long dơ̆ng pơgăn anăp rông 
2. Jra dơ̆ng pơgăn anăp hnam kơjung 
3. Gru ka#m pơlei ăh ‘măng jang 
4. Gru giĕng đei xut ăh pra hnam 
5. Pơlei hlôi giĕng, hnam hlôi ka#m 
6. Găn đe chrih ưh gơh mơ̆t 
7. Bơngai juăt ưh gơh mơ̆t 
8. ‘Long dơ̆ng găn đe pơih phă 
9. Drong ka#m kang ưh đei vei 
10. Kon bri ưh juă hơkap ưh ‘leh 
11. Ƀa tơ mir xem xa 
12. Hơƀo tơ̆ ôr kon bri pơrăm 
13. Đe xơ ‘nhôi thoi hla prit kro 
14. Đe gleh lap thoi đŏk đe tơpuh 
15. Bơngai lap, bơngai lao đon 
16. Por ưh ‘lơ̆ng, đak ưh ‘ngam 
17. Đe jĭ pơlŏ, lôch răm 
18. Pơlei đei tơdrong ưh ‘lơ̆ng hơkâu 
19. Noh pơlei mot por ol đak 
20. Bơ̆ năm truh rim bơngai grăng 
21. Bơ̆n vih rim bơngai kơtĕch jơhngơ̆m 
22. Ier lôch yuơ đe kơnê̆ pơrăm 
23. Nhŭng lôch yuơ đe kơnê̆ pơm  
24. Măt khei ưh hơdăh yuơ hơmơ̆l dom 
25. Đak glung ưh ro hlot yuơ tơmo 
26. Yoch tơmoi pŭ, đe athei chiu 
27. Tơ̆ng yoch iĕ hrŭ iĕ 
28. Tơ̆ng yoch tih hrŭ tih 
29. Yuơ yak jơ̆ng hlôi truh, nơ̆r hlôi hloh 
30. Noh pơlei đe đei jĭ 
31. Noh pơlei đe đei ưh ‘lơ̆ng hơkâu 
32. Jơ̆ng jĭ, bơnôh hĕl xơ ‘ngon 
33. Drong iĕ hơtŏ ier ‘mong ier 
34. Drong tih hơtŏ nhŭng ‘mong nhŭng 
35. Drong iĕ drăm iĕ, drong tih drăm tih 
36. Drong lôch bơngai ‘mong rôih kơpô 
37. Rim drong athei băt, athei hơdăh 
38. Drong tih iĕ athei hŏk mă jing 
Bơngai jăk đơ̆ng pơlei năm erih tơ̆ pơlei nai  
1. Hăp xang găn tơm hra kơ̆l pơlei, 
2. Hăp xang găn tơm jri kơ̆l đak, 
3. Nơ̆r ưh đei pơtruh, ƀơ̆r ưh đei tơlĕch roi, 
4. Hăp xang truh minh anih bri ataih, teh chrih, prơih lê̆ mĕ bă pơlei pơla, 
5. Hơ ioh ưh đei bu băt, 
6. Bơngai kră ưh đei bu lĕ, 
7. Kră pơlei hăp ưh truh tơroi, 
8. Hăp kơdâu thoi bơngai klĕ, 
9. Hăp kơdâu lê̆ pơlei thoi đe chrih, 
10. Hăp noh jing bơngai pơm yoch athei tơbang xek tơlang, 
Ưh gơh iŏk hơbăn ao hơkăn đe nai  
1. Ao hơkăn đe ưh gơh bơ̆ trŏ, 
2. Hơbăn hơkăn đe ưh gơh ƀơm, 
3. Hơbăn hơkăn bu bơngai noh iŏk,  
4. Ao hơkăn bu bơngai noh ‘măn, 
5. ‘Mi tŭ duh bưh, 
6. Kial tơpăr duh ưh kăl kơleng, 
7. Bơ̆ trŏ minh ‘măng, ƀar ‘măng, bơ̆ trŏ pêng ‘măng, đom trŏ hơyuh, kơnh jing juăt, 
8. Tơ̆ng pơhnŏng bơ̆ trŏ athei pơkra ăn klo đe hăm xik ier.   
Ưh gơh muih choh hơtŭm găh mir đe oei muih 
1. Tơpu xut đei tơm hăp ‘meh pơjei iŏk, 
2. Kon bri ‘leh hơkap hăp ‘meh iŏk tơgar,  
3. Đe oei muih choh mir hăp muih pơgăn, 
4. Trong đe oei chong, trong đe oei yak,  
5. Pơđăm ‘nu xang ƀôh, mơjĭt ‘nu xang băt, 
6. Noh mă hăp pơhnŏng thoi lĕ đe tol ưh xâu ƀôh, 
7. Pơhnŏng thoi lĕ đe klĭk ưh mơ̆ng đei tơdrong, 
8. Thong đak oei ro hlăng hăp ‘moih bơ̆t lê̆, 
9. Tơlơi đak ro jur hăp ‘moih dơ̆t pơgăn, 
10. Hăp ‘moih chă tơdrong hăm đe pơdrŏng, 
11. Hăp pơđep pơjuă hăm đe hin dơnuh, 
12. Hăp noh bơngai khŏnh kơnê̆, 
13. Chă pơm tơdrong kư̆ kă ưh mơ̆ng bơngai juăt dăh ưh, 
14. Pơm jang ưh păng truh đe tơmoi ưh juăt, 
15. Hăp noh bơngai pơm yoch athei pơkăp xek tơlang 
Pơkăp găh vei vêr boong đe nai  
- Rim unh hnam bơngai Bahnar hơnơ̆ng răt adrol ăn rim ‘nu bơngai minh pôm boong vă kơchăng hli đei bơngai lơ̆m unh hnam chă lôch hơchăng. Boong noh jing mŭk drăm kơ unh hnam mă bơngai tơ̆ ‘nguaih ưh gơh bơ̆ trŏ, ưh gơh iŏk. Bơngai yơ pơm yoch noh gô ƀơm tơlang kiơ̆ khôi pơkăp.  
Tơhiap kơ đe nai  
1. Tơhiap kơ đe nai noh đei tơdrong yoch 
2. Đe oei pran jơ̆ng oei yak, ti oei jăng 
3. Jing pơlŏ trŏ tơngiĕt ƀĭch minh anih 
4. Hơ ioh oei tih jing hê̆ hơkĕ hơkong 
5. Athei băt ol bral 
6. Pơkra hăm minh pôm ier, minh tơm xik  
7. Athei băt apinh hnơi 
8. Chô̆ brai kok tơ̆ ti bơngai ƀơm tơhiap 
9. Đơ̆ng rŏng noh pơtơm đĭ yoch 
10. Ưh đei bu tơbăt truh bơih  
Găh bơngai thông măng huang đai ưh chiu pơm jang lôch lơ̆m hnam đe tơm  
1.  Drŏnglo ăh pơgê ưh vă tôi đing đak,  
2. Drăkăn kơxơ̆ ưh vă pŭ ‘long unh,   
3. Nơ̆r pơma hloh kơ mĕ ƀă yă ƀok,  
4. Pơjăng hăm kră pơlei, rông khĭn phă pơrăm,  
5. Kung hnam đe pơdrŏng truh juă, pra hnam đe hin truh tơ ‘lơ̆  
6. ‘Nhĕt minh tơm, ƀa minh rơ dje truh tơgŭm,  
7. Jow\ng hăp pơdơh kơ yak, ti hăp pơdơh hơtơng,  
8. Nơ̆r hăp dô̆, nuih hăp dơ̆ng,  
9. Tơm hnam ưh ƀuh nhŭng, kơpô ưh pơlôch,  
10.  Bă hăp truh ‘nhăk, mĕ hăp truh nhâm hmoi,  
11.  Tơm hnam ưh đei pơxrŭ hơkâu. 
12.  Hơkâu hăp hlôi ƀĭch tơ̆ teh jrŭ,  
13.  Pơhngol hăp hlôi vih hăm yang yă ƀok,  
14.  Ƀă hăp athei truh pơkra pra hnam đe,  
15.  Mĕ hăp athei truh ôp cham hnam đe,  
16.  Kon hơ ioh đe ưh vă krao ăh kơxơ̆,  
17.  Xâu đe ưh vă chă ăh pơgê ,  
18.  Năr kon thông huang đe ưh krao,  
19.  Kơmăng kon yơ̆ng đe ưh băt,  
20.  Axeh rong tam tih đe hơchăng,  
21.  Nhŭng rŏng tam bek đe ‘nhăk tĕch,  
22.  Kon ƀơm tơhiu lơ̆m đak ayun,  
23.  Xâu rơvơ̆ng lơ̆m bri rơpang,   
24. Kon kơdrăng, kon drăkăn tơhlŭn lơ̆m anih ‘nhĕt kdơ,  
25.  Đon đe ưh băt, kơ̆l đe ưh ‘mêm,  
26.  Tơdrong yă ƀok xơ̆ pă đei kơleng,  
27.  Djoi tơlei tih dang ei xang kơtĕch, djoi tơlei iĕ dang ei xang bŭk   
28.  Đe bơ̆ trŏ jih bri ‘long bưt găh hlĕch,  
29.  Pham lĕch xĕch huăng ja#p krong kdư,  
30.  Athei tơlĕch tơlang tơdrong ưh kơ lăp hăm đe.  
31.  Mŭk unh hnam đe athei klă,  
32.  ‘Măng hnam đe athei xoi tơbeh,  
33.  Xik athei chô̆, chĕp đing, ƀuh nhŭng ier,  
34.  Jrăng hnam pơdơ̆ng pơgăn athei pik đak xik 
35.  Tơnuh unh iĕ, tơnuh unh tơm athei pơkra,  
36.  Hơdrơ̆n tơ̆ mir, xum, hơdrong nhŭng ier athei pơ ‘lơ̆ng,  
37.  An axeh xơ̆, ching chêng yă ƀok athei pơkra ,  
38.  Mir pơgar đe ‘meh đei rơdje găr ƀa hơpôm,  
Rơka dăh mă lôch lơ̆m kơplăh oei jang ăn bơngai nai  
1. Khul tơdăm năm muih mum pơm mir 
2. Hơdruh truh păh ‘long unh pŭ đak 
3. Drong jang mir atŭm jơhngơ̆m truh gŭm 
4. Por minh gŏ atŭm xa, đak pôm jop atŭm nhă 
5. Xik pôm ge atŭm chă et, nhŭng minh pôm atŭm chă axong 
6. Jĭ kơ̆l tô̆ jơ̆ng, tơtơ̆ hơkâu jăn 
7. Hla dreng tơm pai, rơh pran tơm axong 
8. Ier tơmông noh rôp, ier hơkăn noh ƀuh  
9. Xik tơm athei tơkang 
10. Pơjâu pơlei kơpơ̆ng athei xơng 
11. Pơjâu pơlei kơ nâm athei krao 
12. Pơhngol mĕ rơneh kiơ̆ yang pơmơ̆t 
13. Pơhngol yă ăn kiơ̆ yang găh hlĕch 
14. Jơ̆ng jăng nhen ‘long unh drăkăn 
15. Ti pran nhen tơm pơlei hnam drŏ nglo 
16.  Măt kơ ‘nhĭp pă đei ƀôh, ƀơ̆r dô̆ pă đei pơma 
17. Tơm hnam tơgŭm ‘long tih chrăh bong 
18. Ƀă tơhŭm ‘nhak chô̆ hơnglâu jơ̆ng 
19. Mĕ ăn kơn rang xĭt ao tơpen 
20. Nơ̆r hmoi tơroi tơklăh 
21. Pơxat pơlei um mur meo duh chĕp 
22. Xik tơm tih iĕ pơlei ‘nhăk et atŭm 
23. Tơdăm pơgê ưh tôi đing đak 
24. Drăkăn kơxơ̆ ưh pŭ đak hlak ‘long unh 
25. Nơ̆r pơma hlo kơ nơ̆r mĕ ƀă yă ƀok 
26. Kră pơlei pơjăng, rông adoi khĭn pơrăm 
27. Kung hnam đe pơdrŏng khĭn bơ̆, rôm hnam hin dơnuh truh rơyuh. 
28. ‘Nhĕt pôm tơm, ƀa minh tơm truh gŭm 
29. Jơ̆ng hăp ưh yak, ti hăp ưh kơ tong 
30. Nơ̆r hăp đĭ, nuih hăp pơdơh 
31.Tơm hnam nhŭng ưh ƀoh, kơpô ưh lôch 
32. Ƀă hăp truh ‘nhăk, mĕ hăp truh nhâm 
33. Tơm hnam ưh ‘mong kơting 
34. Hơkâu hăp ƀĭch lơ̆m trôm teh 
35. Pơhngol hăp vih hăm yang yă ƀok 
36. Ƀă hăp truh xut rôm hnam đe 
37. Mĕ hăp truh xut trong hnam đe   
38. Kon đe ăh kơxơ̆ ưh ‘meh krao 
39. Mon đe ăh pơgê ưh ‘meh chă 
40. ‘Năr kon thông huang đe ưh krao 
41. Kơmăng kon thông đe ưh băt 
42. Axeh rong tam vơ̆ đe hơchăng 
43. Nhŭng rong tam bel đe năm tĕch 
44. Kon tơhiu nhen đak ayun 
45. Xâu rơvơ̆ng tơ̆ bri kơdrơ̆ng rơpang 
46. Kon tơdăm, hơdruh huăng tơ̆ ‘nhĕt kdơ 
47. Bơnôh đe ưh ‘mêm, kơ̆l đe ưh băt 
48. Drong yă ƀok xơ̆ ưh vă kơchĕng truh 
49. Tơlei tih dang ei kơtĕch, tơlei iĕ dang ei bŭk bơih 
50. Đe bơ̆ trŏ jih bri tơm bưt găh hlĕch 
51. Pham lĕch ro ja#p krong kdư 
52. Athei tơlang tôm tơdrong hăm đe 
53. Mŭk tơmam đe athei ôp ‘nhao 
54. Hnam đe athei xoi tơbeh 
55. Tơkang xik, chĕp đing, nhŭng ier ƀuh 
56. ‘Long vơl ‘long pơgăn pik tơdrô 
57. Tơnuh yŏng kon athei hơmet 
58. Pơk mir, xum hnam, hơdrong nhŭng ier athei xut  
59. An hơxeh, chêng gŏ yă ƀok athei ‘nhao 
60. Mir pơgar đe hơpơi đei rơdje plei ‘lơ̆ng 
‘Mŭi bơngai lôch ưh gơh găn đak krong, đak thong, găn hnam, găn pơlei  
1. Năm ‘mŭi đe lôch ưh gơh găn đak korong 
2. Nawm ‘mŭi đe lôch ưh gơh găn đak thong, 
3. Đak krong kơxŏk ‘mê̆ Yang Đak gô hơwĕng, 
4. Đak thong kơxŏk ‘mê̆ Yang Thong gô mĭl, 
5. Năm ‘mŭi bơngai lôch ưh gơh găn hnam 
6. Năm ‘mŭi bơngai lôch ưh gơh găn pơlei, 
7. Pơlei gô jing kơnê̆ kơnôt, pơlei gô ƀơm pơrang jĭ, 
8. Pơlei gô đei tơdrong răm ưh ‘lơ̆ng 
9. Hơ ioh pơngot, bơngai ‘lŏ jĭ jăn 
10. Rong kơpô rơmo ưh chêk, pơtăm ƀa, hơƀo ưh giơ̆ng, 
11. Tơdrong ka#m noh ưh gơh pơm yoch 
12. Kơnh đei tơdrong răm ăn pơlei pơla, 
13. Yă ƀok xơ̆ xang pơtho akhan, 
14. Bơngai ‘lŏ athei păng, hơ ioh iĕ athei băt, 
Găh tơdrong ưh gơh jang mir ăh anih đei bơngai lôch ưh đei ‘mŭi ‘lơ̆ng xơđơ̆ng  
1. Bri noh xang đei bơngai lôch 
2. Teh noh xang đei bơngai lôch 
3. Pơxat đe lôch ưh đei vei tơnăp, 
4. Gơ̆ng pơxat pă đei hơmet xơđơ̆ng, 
5. Xik por pă đei năm tăh rang, 
6. Pơhngol oei hram tơ̆ tơm ‘long kơjung 
7. Pơhngol oei hram tơ̆ tơm ‘long kơđeh 
8. Hơkâu oei lơ̆m ƀruih teh hrăng 
9. Thong đak tơ̆ âu pă đei hlăng 
10. Teh tơ̆ âu pă đei ‘lơ̆ng 
11. Mir na đe juăt nĕ chă muih xoh choh klăng, 
12. Mir na đe ưh juăt nĕ chă bơ̆ hơmet hơdrơ̆n oei. 
Bơngai pơm pơ ‘lơng  
1. Hơdra#m đak đei bơngai vei 
2. Rông đei bơngai pơgơ̆r 
3. Tơ̆ hnam đei ƀok, tơnuh unh đei yă 
4. Pơlei pơla đei kră pơlei chĕp kơ̆l 
5. Kon pơlei yoch kră pơlei pơm pơ ‘lơ̆ng 
6. Kon xâu yoch, đei bơngai kră tơlang 
7. Ie kon ‘nao cheh đei ier yŏng pring vei 
8. Păh to oei phŭt huơ̆r 
9. Găh âu ‘mi kial oei tơhlu 
10. Minh păh ‘năr tô̆ hlơ hlĕng 
11. Minh păh ‘năr ‘mi jrăh jrai 
12.  Rim tơdrong athei đei kơdranh hơlen 
13. Tơdrong iĕ  đe athei tơlang pơklaih pơ ‘lơ̆ng 
14. Tơdrong tih athei athei đei pơkăp phak 
15. Găh yơ trŏ găh yơ yoch 
16.  Bơngai kơdranh tơlang mă trŏ 
17. Kiơ̆ tơdrong, hrŭ gŏ ge dăh chêng 
18.  Kiơ̆ tơdrong mă hrŭ ier dăh nhŭng 
19.  Kiơ̆ tơdrong mă hrŭ kơpô dăh rơmo 
20.  Đe pơkăl chêng ba apinh tơjur hăm ge 
21. Đe ơ̆l ge ba apinh tơjur hăm nhŭng 
22. Ăh ‘năr oei tô̆ hlĕng 
23. Bơ̆n athei muih choh mir 
24. Ăh ‘năr oei tô̆ hlĕng 
25. Bơ̆ng nĕ kơ jơmŭl pơtăm ƀa 
26.  Yuơ ‘năr tô̆ ƀa ưh gơh hon 
27. Ăh ‘năr ‘mi athei hơmet ƀa oei xơ̆k 
28. Ăh ‘năr ‘mi hơtŏk ƀa lơ̆m brŏng 
29. Ƀa ưh hrăng yuơ ‘năr ‘mi  
30. Ƀa chăt đăh yuơ trŏ đak 
31. ‘Nhĕm athei hơtŏ thoi kră pơlei axong 
32.  Kăt mă rơgei rim păh gơh hơtŏ 
33. Athei tơnăp rim tơdrong tơlang 
34.  Athei dơnưp thoi mĕ  lung kon 
35. Athei rơdu nhen pơlung kon tep  
37.Chơt hơ iă thoi kon ƀôh mĕ ƀă vih 
Hơpah ăn kơdranh pơ ‘lơng  
1. Ƀơ̆r ƀĕp ưh băt chă vei  
2. Tơlĕch nơ̆r pơm  đe jĭ đon 
3. Tơlĕch nơ̆r ƀơ̆r pơma ưh kơ băt  
4. Pơma nơ̆r chuih dih băl 
5. Chŏng 2 păh tơmo ga đei ka hơkenh tong anê̆ 
6. Khul ier kon ga đei ier yŏng prơng vei 
7. Kon pơma minh nơ̆r, xâu pơjăng 2 
8. Ƀar păh pơjăh pơm tơklăh băl 
9. Găh kon, găh xâu pơm yoch 
10.  Bơngai pơm kơdranh athei tơlang 
11.  Bơngai kră athei pơ ‘lơ̆ng đe yĕt 
12. Bơngai kră tơgŭm tơguăt 
13. Mưh yoch iĕ bơ̆n adrin nĕ jô̆ 
14. Mưh yoch tih noh athei tơlang mă ƀlep 
15.  Mưh ưh drơ̆ng noh nhŭng gô lôch 
16. Mưh ưh drơ̆ng noh ƀơm yang phak 
17.  Khul drăkăn đe pơma tơ̆ nai 
18. Khul drŏ nglo đe pơma păh nai 
19.  Ưh kơ đei bu dông kơ bu 
20.  Tơlang prăt măng ưh keh 
21.  Pơm ăn đe ưh đei tep 
22. Athei đei bơngai kơdranh pơ ‘lơ̆ng 
23.  Tơlang mă keh tôm tơdrong 
24. Bơngai tơlang prăt măng ưh tep    
25. Athei yua nhŭng, yua ier 
26. Athei yua chêng, yua ge 
27. athei yua ge vă pơkra 
28. Tơdrong ‘lơ̆ng bơ̆n bơnê  bơ̆n băt 
29. Bơngai kơdranh thoi tơm jri tu đak 
30.Thoi tơm hra ăh kơ̆l pơlei 
Tơdrong hơpăh ăn bơngai dŏng mŭk tơmam đe nai  
1. Mŭk tơmam đei tơplih hăm kơhrĕng pơyan tô̆, 
2. Mŭk tơmam đei tơplih hăm kơ rơbâu pơyan ‘mi, 
3. Plŭng đei bơ̆ đơ̆ng tơm ‘long tŭng tơ̆ kông 
4. Plŭng đei chrăh đơ̆ng tơm ‘long tŭng tơ̆ groi 
5. Xoi hăm minh pôm nhŭng, xa minh pôm kơpô 
6. ‘Mi minh giĕng krong Đak Bla tŏk blai 
7. ‘Mi minh khei krong Đak Bla đak blăh 
8. Plŭng đak tơhiu, kial tơhlu, tơlei kơtĕch 
9. Tu đak krong tơm hăp chă ưh lĕch 
10. Băh đak krong tơm hăp apinh ưh ƀôh 
11. Chuơh la#p, đak tơhiu, ‘long ‘nhĕt gom 
12. Drănglo chă ƀôh krao đe dui 
13. Drăkăn chă ƀôh krao đe tung 
14. Tơm hnam tơring hlĕch juă tơlei, tơm hnam găh pơmơ̆t dui tơlei ‘monh 
15. Plŭng tih hơpăh tih, plŭng iĕ hơpăh iĕ 
16. Ƀuh nhŭng, ƀuh ier pôk bơnê 
17. Chơmei pơjaoa ưh ti, pơnhan pơjao axong 
18. Ti chĕp plŭng pơjao, đon hơ iă 
19.Tơm ‘long jri vih hăm tơm ‘long jri, tơm ‘long tŭng vih hăm tơm ‘long tŭng 
Khôi hơpăh bơnê hăm bơngai dŏng erih po  
1. Hơkâu kơdih po jê̆ lôch 
2. Thoi kon ka tơ̆ teh kông 
3. Thoi kơpô tơ̆ jơmŭl unh  
4. Thoi kon xem tơ̆ thong đak jrŭ 
5. Đe hlôi truh tơgŭm ưh hli kông krang hang nak đak jrŭ 
6. Tơgŭm truh lai yơ jơ̆ng ti pơ pơ̆ jăng 
7. Tơgŭm truh lai yơ măt blang, xơkung ƀơ̆r yôp 
8. Hơpăh ăn đe hăm chêng tam măh, hơpăh hăm hu tam tôm  
9. Athei hơpăh bơnê kơ bơngai dŏng erih, tơgŭm jơhngơ̆m po  
10. Minh pôm ier hơtŏ hăm kŏng ti duh bưh 
11.  Minh pôm nhŭng hơtŏk hăm pôih jơ̆ng adoi lăp  
12. Minh tơm xik athei chô̆ bơnê kơ bơngai tơgŭm 
13.  Thoi noh mă gơh ‘lơ̆ng. 
Tơ iung dơ̆ng tơdrong xang tơlang  
1. Unh xang păt đơ̆ng măng, tăng hơ̆t lơ̆m ti xang tôch, 
2. Chêng xang tôn, hơgơ̆r xang rơ ông rơ ang,  
3. Bơngai kơtĕch jơhngơ̆m xang ‘mŭi, tơdrong hiong xang tơklăh, 
4. Tơ ‘mơ̆ng ‘long xang hon, gar ƀa xang đăh, 
5. Tơdrong ‘mi kial, tơmĭl xang đei pơ ‘lơ̆ng, 
6. Tơdrong ưh ‘lơ̆ng kơmăng kơmơ̆t xang pơtôch, 
7. Tơm tung ƀơm tŭl tơngơ̆l mă pŭ tơdrong jĭ, 
8. Tơm ƀlang yuơ tơbŭch tơm mă pŭ tơnap, 
9. Tơdrong yoch glăi xang ƀuh ier tơkang xik, 
10. Dang ei đon tơbăt, ƀơ̆r jâu, ti pơih hơlơ̆k, 
11. Tơdrong xơ̆ xoch hăp tơ iung hơlơ̆k dơ̆ng, 
12. Pơgrŏng hăm đe kueng kơpơ̆ng, plach pơdăr hăm kueng kơ ‘nơ̆m, 
13. Pơchuih hloi kông Amăng Yang kơjung ti ti, 
14. Khŏnh hloh kon kla kon kiĕk tơ̆ kông, 
15. Tơdrong xang đang, tơdrong xang klaih hăp tơbăt, 
16. Pơtŏl moa xơ̆ ki tŏk kơjung jing kông, 
17. Gru xang hiong, tơlei ‘monh xang bŭk, 
18. Dang ei ‘nhĕt bŭk ‘moih hon jing gia, 
19. Tơm xang kăl hăp ‘moih đei hla, 
20. ‘Mra#m xang pơnăh ‘moih păr hơlơ̆k 
21. Kla oei tep hăp tơ iung, 
22. Chơgơu oei xa hăp chuih pơm khŏnh, 
23. Nơ̆r kơnê̆ hăp tơbăt hơlơ̆k hơlen dơ̆ng, 
24. Tơdrong tơlang găn lơ pơyan jang mir, 
25. Kong ƀăk lơ̆m ti hăp ‘moih prơih, 
26. Chơmei xang pơjao hăp ‘moih tơveng, 
27. Thoi noh hăp jing bơngai pơm yoch 
28. Athei pơkăp xek tơlang tơdrong hăp hăm đe.  
Hơlen lăng dơ̆ng tơdrong hlôi tơlang  
1. Por lơ̆m gŏ xĭn, tơƀăng prung hlôi klĭ 
2. Đak lơ̆m hlôi hrŏ, jop pŭ hlôi trăp 
3. Unh hlôi ngach đơ̆ng măng, tăng hơ̆r tơ̆ ti hlôi hram 
4. Đak lơ̆m dơnâu hrŏ, ka hlôi rôp tơ̆ ti 
5. Chêng hlôi ang, bang jơva hơgơ̆r 
6. Bơngai lôch hlôi ƀŭ, tơdrong kăl hlôi keh đang. 
7. Tơ ‘mơ̆ng ‘long hlôi xăr, găr ƀa đăh 
8. Tơdrong tơhĭl hlôi đei xut lê̆. 
9. Tơdrong kơnê̆ hlôi tôch 
10. Hnam găh hlĕch hlôi xô̆, hnam găh pơmơ̆t hlôi yak. 
11. ‘Long ƀla đe pơ̆ng pơnơng  pŭ jĭ. 
12. ‘Long ƀlang tơbŭch tơm mă pŭ hrat. 
13. Drong yoch ƀuh ier tơkang tơnglơ̆ng 
14. Kơpô lôch, rơmo ưh yak athei lê̆ 
15. Yoch đon vao, kơ̆l ‘ngŭk, mŭk plang 
16. Dang ei đon băt, nơ̆r tơhri, ti tơdrŏ 
17. Hăp nhen chêng blơ̆r, hơgơ̆r răm 
18. Pơ pơ̆ nhen pơja ƀơm hơkap 
19. Tơdrong xơ̆ hăp tơbăt pơdơ̆ng. 
20. Hăp chă tơdrong hăm bơngai dơnuh 
21. Hăp kơdâu kiơ̆ bơngai pơdrŏng 
22. Oei kơnê̆ hăm pơlei găh to, pơgrŏng hăm pơlei găh âu. 
23. Pơjăng hloi hăm kông Amăng Yang 
24. Khenh hloh kơ kiĕk kla tơ̆ kông 
25. Pơxĕnh hloh kơ yang hơpang tơ̆ plenh 
26. Tơdrong hlôi đang, hăp ‘meh hơlơ̆k dơ̆ng 
27. Pơtŏl xơ̆ ki dang ei hlôi jing kông 
28. Pơlei xo dang ei jing bri 
29. Tơdrong tih tơdrong iĕ pă đei bu băt 
30. Gơ̆ng hlôi hrăng pham, ge tơdrô hlôi xap 
31. Chêng hlôi kơtol, hơgơ̆r ang nơ̆r. 
32. Gru pă đei oei, tơlei ‘monh hlôi bŭk 
33. Dang ei ‘nhĕt tŭng chăt giơ̆ng jing gia 
34. Tơm ‘long ngơch hăp pơkăl đei hla.  
35. Hră tăng tơlei hăp pơkăl pơm rơdu 
36. ‘Mra#m hră pơnăh hăp pơkăl vih tơ̆ rŏng 
37. Tơdrô xap hăp ‘meh tăng nhen ‘nao 
38. Kla oei tep hăp pơdriu, 
39. Chơgâu oei xa hăp tơtôch hăp khơ̆r 
40. Nơ̆r jâu ‘mê̆ hăp tơtok hơlơ̆k dơ̆ng 
41. Tơdrong tơlang đang hlôi hloh 
42. Por lơ̆m ƀơ̆r rơkai hĕch hăp ‘meh rơkai hơlơ̆k dơ̆ng. 
43. Kong ti hlôi ƀăk hăp pơkăl pơih lê̆ 
44. Roh hlôi pơjao hăp ‘meh pơdreo 
45. Xư noh jing bơngai ƀơm yoch, athei xek tơlang hăp hăm bơngai hlôi tơhĭl hăm xư.  
Tơdrong ưh tơbang ƀơ̆t dônh đei mŭk tơmam 
1. Tơmam dônh đei kiơ̆ trong năm tơ̆ mir 
2. Tơmam dônh đei kiơ̆ trong năm tơ̆ đak 
3. Kon kơlap ƀôh đei tơ̆ cham kơpô rơmo 
4. Ier bip chă đei kiơ̆ trong vih tơ̆ hnam 
5. Lơ̆m pơlei dăh lơ̆m ‘nhĕt uh 
6. Mŭk đe pơdrŏng dăh mŭk bơngai hin 
7. Mŭk đe dăh mă bơngai juăt 
8. Mŭk ‘nhŏng oh dăh mă kơtum kơtŏng 
9. Ƀơ̆r tơbang vă lơ bơngai mơ̆ng 
10. Ti axong mŭk vă rim bơngai ƀôh 
11. Đon ‘lơ̆ng prơng nhen thong đak ro 
12. Mă kơpô bek yak rơvơ̆ng pêng năr 
13. Mă rơmo hơkĕ yak rơvơ̆ng đăm măng 
14. Mă chêng tih 3 hơđa ti 
15. Mă kơn tanh pŭ nge 
16. Khăn tanh 3 trong kơxu ăn kră 
17. Chơmei chô̆ ako drăkăn, kong ti ƀot ăn drŏnglo 
18. Tăng hơ̆t um ‘nă grai kơ hnam pơdrŏng 
19. Athei tơbang vă chă tơ ‘ngla bơngai pơm hiong tơmam 
20. Ưh kơ gơh hla prĭt klŭ tơ̆ kơpal 
21. Ưh gơh iŏk hla ƀum h\klŭ hlơp 
22. Lơ̆m xum ưh gơh ‘măn, lơ̆m hnam ưh gơh ôn 
23. Kơpô noh athei pơjao ăn tơ ‘ngla hăp 
24. Rơmo noh athei chă bơngai tŏt muh 
25. Chêng tơ ‘ngla yơ răt đơ̆ng teh đak Lào 
26. Chĭng đe yơ tơplih đơ̆ng teh đak Kur 
27. Kon bri ƀơm hơkap đe bĕt ăh kơmăng 
28. Chă tơ ‘nglă hăp tơ̆ kueng găh âu, to 
29. Chă lơ̆m kơmăng ưh kơ băt lap 
30. Apinh đe kră, ra đe iĕ bu tơm đe hăp 
31. Apinh đĭ ‘năr dăr kơmăng 
32. Chă apinh truh khei huăng ‘năr lĕch 
33. Đe tơm ưh lĕch, đe răt ưh ƀôh 
34. Bơngai dônh kơpô noh rong kơpô 
35. Bơngai dui đei rơmo noh rong rơmo 
36. Kon bri ƀơm hơkap xơ̆k kro tơ̆ hơdra 
37. Chơmei chô̆ ako, kong hu ƀot ti ‘măn lơ̆m reo pơkao. 
38. Bơngai ƀôh kơpô đei kơpô, ƀôh rơmo đei rơno 
39. Lơ̆m 3 pơyan ƀa mưh băt tơm, kon tơrong athei pơdreo ăn tơm 
40. Boưngai rong kơpô đei hơpăh kơpô 
41. Bơngai vei rơmo đei hơpăh rơmo 
42. Xik tong hla, chĕp đing, ƀuh ier 
43. Đon bơnôh ‘nhŏng oh tơguăt dih băl 
Xar bar yuơ trŏ hơpak đe bĕt đei tơdra  
1. Tơpu xut tih ăh xơdrai ‘long hơdrih 
2. Tơpu xut iĕ ăh xơdrai ‘long kro 
3. Tơm ‘long gong ‘long ƀlang duh đei pơm gru 
4. Rim bơngai lĕ bơngai băt duh găn 
5. Đe hơnguang  ƀôh ‘long chrek gru 
6. Đe hơnguang hlôi chrek gru tơ̆ ‘long 
7. Hrŏng dơ̆ng hrŏng ƀĭch rim bơngai lĕ 
8. Đe hăt hot jur tơ̆ glung yâu ka ưh ‘meh apinh 
9. Bơngai hăt hot năm tơ̆ bri gơ̆ tơƀăng ưh ‘meh lăng 
10. Măt ƀôh đon hơbăng chŏng mă ƀơ̆r hăp ưh pơma 
11. Hăp pran nhen tơdăm 17, hơdruh 15 
12. Kơpô gưu kơdâu ja#p bri ưh băt gleh 
13. Axeh tơno yan tô̆ chă hơkăn ưh băt lap 
14. Nhen rôih bri tam ƀơm chô̆ tơlei 
15. Đe tơring nai chă lua xem kro tam đei 
16. Đe pơlei nai yâu ka tam đei lơ̆m jop 
17. Xem pơja tam tom ƀuh  
18. Xem juei tam tom ƀuh unh ngar 
19  Hrŏng chŭt tơ̆ teh jơ̆ng hăp juă 
20. Hơkap bĕt pơgăn ti hăp ‘leh 
21. Blu hăp rơka athei pŭ kơdih 
22. Jơ̆ng hăp bra#p athei hơmet 
23. Pham lĕch, xĕch huăng, kul tăng rơka chă rơva hơmet kơdih 
Dômt ơdrong tơchơ̆t găh iŏk rong kơpô rơmo  
1. Iŏk kơpô đe ‘nhăk rong, 
2. Iŏk rơmo đe  ‘nhăk vei, 
3. Jơhngơ̆m pêng xơnăm đei kla, 
4. Jơhngơ̆m vei 3 xơnăm đei axong, 
5. Rong kơpô renh tih đei klăh ‘nhĕm, 
6. Rong rơmo chêk đei axong ăn kon,  
7. Tơ̆ng pơgê alăh vei, măng alăh chă 
8. Lê̆ rơmo đe rơvơ̆ng, lê̆ kơpô đe hiong, 
9. Hăp phă pơrăm mŭk tơmam hnam đe nai, 
10. Bơngai vei athei hrŭ, 
11. Bơngai rong athei kla, 
12. Đe gô pơxrŭ, đe gô athei kla 
13. Tơ̆ng kon tơrong ưh kơ pŭn lôch răm,  
14. Noh ưh đei kiơ chă pơxrŭ hăm bơngai rong, 
15. Kon tơrong lôch đei ƀuh axong ‘nhĕm ăn pơđĭ ƀar păh. 
Tơdrong yoch pơđep kơpô rơmo pơchoh  
1. Kơpô rơmo noh tơmam yang ăn xa xem 
2. Kơpô rơmo ưh gơh pơchoh  
3. Tơdrong yang ka#m, tơdrong xang pơkăp 
4. Mă hăp hlôi khĭn pơm kư̆ kă, 
5. Mă hăp khĭn pơm yoch, 
6. Hăp pơđep kơpô athei pơchoh teh 
7. Hăp pơđeo rơmo pơdŭ tơmam hngăm tơ̆ kơdŭ  
8. Bơngai kră găn, kră pơlei găn hăp duh ưh mơ̆ng 
9. Hăp pơm ăn yang plenh hĭl, yang teh tô̆ jơhngơ̆m 
10. Răm truh ưh adrô̆ hăp pŭ,  
11. răm truh ưh xĭ hăp chiu 
12. Hăp athei pơkra hăm yang, athei pơxrŭ hăm pơlei pơla.  
Găh kon tơrong ‘leh hơkap ăh hơlam mir đe nai  
1. Trâu đực dưới đầm thường có chủ coi,  
2. Bò đực trên bãi thường có người giữ,  
3. Cây lúa trên rẫy có người tỉa người trồng,   
4. Nhà rông giữa làng thường có già làng,  
5. Đằng này, ngày hắn ngủ, đêm hắm đi,  
6. Trâu đực sừng nhọn hắn không thèm coi,  
7. Bò cái sừng quặp hắn không thèm giữ,  
8. Hắn chăn không tốt, giữ không siêng,  
9. Rẫy nhà người trâu đực giẫm,  
10. Vườn nhà người bò cái vào,  
11. Chân nó trúng bẫy, thân nó trúng chông,  
12. Lưỡi chúng tự đứt, máu chúng tự chảy,  
13. Chuyện to chủ rẫy không đền bằng trâu,  
14. Chuyện nhỏ chủ rẫy không đền bằng bò,  
15. Heo không cần phải mổ, gà không thui,  
16. Rượu cần không cần phải mở lá cắm cần,  
17. Sự việc này không cần đưa ra xét xử,  
18. Bởi rẫy có chủ trông, vườn có người giữ,  
19. Cung sẵn mũi chòi rẫy nào cũng có,  
20. Chông đầu ngọn rẫy nào chẳng có,  
21. Dấu khô đã đặt, cành tươi đã báo,  
22. Bẫy cài đàn ông phía đông cũng đã biết,  
23. Chông cắm đàn bà phía tây cũng đã hay,  
24. Trâu có chết ngang, bò có chết ngửa chủ nuôi cũng đành chịu vậy.  
Găh kon tơring pơrăm tơmam choh pơtăm đe nai  
1. Kơpô gưu tơ̆ trôk na athei đei bơngai vei, 
2. Kơpô yŏng tơ̆ cham athei đei đe vei 
3. Rông athei đei bơngai hơlen,  
4. Găh âu, khul kơpô tơ̆ bri ưh đei bơngai năm chă, 
5. Khul kơpô tơ̆ cham ưh đei đe chă, 
6. Tơm ƀa oei xrôk lu hăp pơrăm đĭ minh mir,  
7. Ƀa hril lu hăp xa đĭ minh cham,  
8. Ƀa along lu hăp juă pơrăm đĭ minh mir,  
9. Kơpô athei chơng, rơmo chŭt muh, ƀa athei hrŭ, 
10. Gao huach, kơtap răm, hơƀo jô, 
11. Xa xĕt noh hrŭ xĕt, xa lơ noh hru lơ, 
12. Hla kơtĕch, tơ ‘mơ̆ng xa, pơla jăk, 
13. Xum ƀa xoi tơbeh hăm ier,  
14. Tơnuh unh xoi tơbeh hăm nhŭng, 
Găh tơdrong pơlôch kon tơring đe nai mơ̆t lơ̆m mir po 
1. Kơpô gưu tơ̆ trôk na ga đei tơm, 
2. Rơmo tơno tơ̆ cham ga đei bơngai vei 
3. Tơm ƀa tơ̆ mir đei bơngai jơmŭl pơtăm, 
4. Rông tong anê̆ pơlei đei bơngai hơlen,  
5. Đe tơdăm yơ khenh nuih, 
6. Đe hơdruh yơ đe đon ronh thoi lĕ kŏ xo tơ̆ kông, 
7. Ƀơ̆r tam pơma chŏng mă ti xang koh, 
8. Tơdrong tam akhan chŏng mă đao xang huơ̆t, 
9. Kơpô gưu hơke minh hơđa ti, 
10. Kơpô yŏng ako tih pêng hơđa ti, 
11. Rơmo tam chô̆ mă iŏk pơlôch, 
12. Ƀok tơm ưh lĕ tôm tơdrong, 
13. Minh tơm ƀa tam tom xrôk ƀơm kơpô xa, 
14. Minh tơm kơtao tam tom tih ƀơm rơmo rơkai, 
15. Tơm mir athei roi ăn kră pơlei băt, kon pơlei lĕ, 
16. Tơ̆ng hăp tơhlăk năm truh pơlei găh hlĕch găh pơmơ̆t, 
17. Drănglo pơtăl hăp pơtruh nơ̆r, drăkăn pơtăl hăp pơtruh jơva, 
18. Kơpô gưu xa lơ noh hăp akhan xa lơ, 
19. Kơpô hơkăn xa xĕt hăp akhan xĕt 
20.Tơ̆ng kơpô xa ƀa tơ̆ mir ưh vă tơroi, 
21. Tơ̆ng rơmo xa kơtao jih mir ưh vă pơtruh nơ̆r, 
22. Kơpô lôch tơ̆ cham hăp athei ‘mong,  
23. Rơmo lôch tơ̆ mir hăp athei hrŭ, 
24. Jơ̆ng tơgơ̆ noh hăp athei pơxrŭ hăm nhŭng, 
25. Pơhngol kơpô jăk hăp athei pơkra hăm ier, 
26. Tơngăm rơmo jăk hăp ôp hăm ier 
27. Găr ƀa ruh, tơm kơtao răm ưh đei tơdrong kiơ mă xek tơlang. 
Khôi xoi tơbeh jơhngơ̆m jăn ăn hơ ioh ƀơ̆t pơhngol rơvơ̆ng rơvo  
1. Mĕ pi tơ̆ ti, mĕ pŭ tơ̆ kơtơh oei nhâm 
2. Yă vei, ƀok pơlung ưh thĕng 
3. Ƀar xơnăm rong tam mă tih 
4. Pêng xơnăm vei lăng tam mă pran 
5. Hơ ioh pơhngol rơvơ̆ng rơvo  
6. Đei bơngai hơpo ƀôh hơ ioh nhâm ưh thĕng, pơlung ưh dô̆  
7. Mĕ bă athei xoi tơbeh kơ jơhngơ̆m jăn ăn hơ ioh 
8. Truh tơ̆ hnam bơngai hơpo ƀôh hơ ioh 
9. ‘Nhăk minh pôm ier, ‘nhăk pơtruh minh tơm xik 
10. Bơngai hơpo chô̆ brai kok ăh ti bơngai hơ ioh 
11. Đơ̆ng dang ei hăp ưh đei nhâm, xŏng xa tenh tih, tep tenh pran. 
Axong ka yâu rôp đei  
1. ‘Nhĕt tơ̆ mir xang choh, găr hơƀo tơ̆ mir xang rei 
2. Bĕt hơkap tơ̆ bri, yâu rôp ka tơ̆ đak atŭm năm 
3. Minh pôm ti kơxăi đak thong ưh hrơ̆ 
4. Ƀar păh ti đe kơxăi đak lơ̆m dơnâu ưh och 
5. Pơđăm ‘nu atŭm kơxăi, minh jĭt ‘nu atŭm yâu 
6. Drănglo bơ̆t kơxăi đak 
7. Drăkăn rôp yâu hơdang areng 
8. Đe kră tơ̆ kông chơ ‘long pơgiơ̆ng unh 
9. Rim bơngai jang minh tơdrong phara băl 
10. Đei ka axong ka, đei hơdang axong hơdang 
11.  Rim bơngai adoi đei axong, đei tŏ xĕt axong xĕt, đei lơ axong lơ. 
Hơlen tơdrong yoch hăm trong xa hơke juei  
Bơngai tơkêng ƀuh minh pôm ier păng chô̆ minh tơm xik. Kôih iŏk hơke juei iŏk pŭk lŭk lơ̆k hăm pham ier păng xik. Ƀar păh atŭm et tŏ xĕt xik. Adrol kơ et xik, xơkat apinh yang juei jur bơ̆ng pang, bơngai pơm yoch gơnơm yang pơm ăn lĕch pơhrei lơ̆m hơkâu.  
1. Tơdrong trŏ, yoch tam mă băt hơdăh 
2. Tơdrong bơngai trŏ bơngai yoch tam đei rơđăh 
3. Noh đei bơngai khenh ưh chiu pŭ yoch 
4. Đei bơngai hơlenh ưh vă glơng răm  
5. ‘Moih tơbang um ai bơngai yoch, ‘meh pơklaih ăn bơngai ‘lơ̆ng 
6. Noh athei apinh yang tơlang, kon pơlei bơ̆ng pang 
7. Bơngai ‘lơ̆ng ƀuh minh pôm ier, chô̆ minh tơm xik 
8. Kôih hơke juei iŏk pŭk lŭk lơ̆k hăm pham ier păng xik  
9. Pơđĭ ƀar păh atŭm xơkat apinh yang vă et  
10.  Bơngai trŏ bơngai yoch tơpơh năr gô hơdăh 
11.  Bơngai lơ̆m hơkâu mă yang pơm lĕch pơhrei noh pơm  yoch  
Hơlen tơdrong yoch hăm tơ̆k unh  
Bơngai tơkêng duh ƀuh minh pôm ier, chô̆ minh tơm xik. Iŏk pham lŭk lơ̆k hăm xik tuh lơ̆m pơnhan. Lơ̆m rim pơnhan đei tŏt minh pôm unh jrĕng. Ăh tơ̆k unh jrĕng noh đe xư xơkat apinh yang ƀok glaih jur bơ̆ng pang. Đơ̆ng rŏng kơ noh unh bơngai tơpăt adrol dang bơngai noh đei tơdrong yoch.  
1. Apinh bơngai kră ưh băt  
2. Tra hơ ioh ưh lĕ  
3. Tơdrong trŏ tơdrong yoch kơ tơbre 
4. Kon pơlei truh dăh lăng hơlen 
5. Kră pơlei truh bơ̆ng pang bơngai yơ ‘lơ̆ng, bơngai yơ yoch 
6. Bơngai tơkêng ƀuh minh pôm ier, chô̆ minh tơm xik 
7. Iŏk pham lŭk lơ̆k hăm xik tuh lơ̆m ƀar pơnhan 
8. Rim pơnhen tŏt minh pôm unh jrĕng 
9. Tơbre tơ̆k unh jrĕng vă xơkat apinh yang  
10.  Ƀok gra#m dăh truh vă pơklaih ăn bơngai ‘lơ̆ng 
11.  Ƀok glaih dăh jur vă rôp pơxrŭ bơngai yoch 
12.  Tơ̆ng unh mă yơ tơpăt adrol bơngai noh đei tơdrong yoch 
13.  Hăp athei pơkăp ‘nhăk xek tơlang. 
Hơlen yoch hăm tơdrong tuh lêk 
Ƀar păh adoi blang tơpang ti. Tơm plei ‘măn tơ̆ rim tơpang ti minh pôm hla rơbua đang kơ noh tuh lêk pai tô̆ lơ̆m hla păng xơkat apinh ƀok glaih jur bơ̆ng pang. Tơ̆ng minh lơ̆m ƀar ‘nu ưh kĕ chiu tô̆, tuh đak lêk adrol, bơngai noh ưh đei jơnei đặt trên mỗi bàn tay một cái lá môn rồi rót chì nấu lỏng vào lá và khấn thần sấm sét xuống chứng minh.  
1. Bơngai đei tơdrong yoch 
2. Bơngai ưh đei yoch 
3. Tơdăm pơlei kơpơ̆ng ưh băt 
4. Kră pơlei kueng kơnơ̆m ưh kơtơ̆ng 
5. Apinh ƀok glaih gô tơl, apinh ƀok gra#m gô hơdăh 
6. Đe drŏnglo kơpơ̆ng, kơdiŏng tơring kơnơ̆m truh bơ̆ng pang   
7. Pơđĭ tơbre blang tơpang ti 
8. Tơm plei ‘măn hla ăh rim tơpang ti minh pôm hla rơbua 
9. Tuh đak lêk pai tô̆ tơ̆ kơpal tơpang ti xơkat apinh ƀok glaih jur  
10.  Drŏnglo athei băt, drăkăn athei kơtơ̆ng 
11. Bơngai tuh lêk adrol bơngai noh đei tơdrong yoch. 
Hơlen yoch hăm tơdrong chĕp hla pơle 
Chep hla pơle. Ƀok tơm plei gơ̆ ƀar rơdje hla pơle, pơjao ăn ƀar păh rim ‘nu chĕp minh rơdje. Hla găh yơ honh đơ̆ng rŏng bơngai noh đei xa jơnei.  Tơdrong hơlen yoch mă âu đei adrol kơ môch đak. Hơnơ̆ng hơlen chĕp hla pơle đang, bơngai ưh đei jơnei chiu pŭ tơdrong yoch, yuơ ưh khĭn môch đak’’. 
Hơlen yoch hăm tơdrong môch đak  
Môch đak – Ăh tong anê̆ đak krong dăh mă đak thong đe chĕp ƀar tơngơ̆l ‘long. Bơngai tơkêng ƀuh minh pôm ier păng chô̆ xik tơm đang kơ noh iŏk klơm vă xoi tơbeh xơkat kơ ƀok glaih păng yang đak jur bơ̆ng pang ăn tơbre môch đak păng bơngai đei pơm yoch noh yang pơm ăn ngơk kơ̆l adrol. Xơkat đang đĭ tơbre jur tơ̆ đak krong, rim ‘nu chĕp minh pôm tơngơ̆l ‘long. Kơtơ̆ng tơm plei pơm tơdra noh pơđĭ tơbre môch kơ̆l tơ̆ đak. Bơngai ‘lăn đunh bơngai noh đei xa jơnei ‘’ 
Axong ‘nhĕm ăn tơm rong ƀơ̆t iŏk ƀuh et xa 
Ƀơ̆t đei tơdrong kăl lơ̆m unh hnam, kơtum kơtŏng, rim bơngai truh akŏm gô ‘nhăk axong ăn dôm tơmam kiơ mă po đei. Đei bơngai axong ăn nhŭng. Đơ̆ng rŏng kơ ‘nhŭng đei ƀuh, đe gô ‘măn păh blu vă pơdreo ăn tơm rong, vă bơnê kơ đak pơ uh rong ‘me đơ̆ng bơngai noh, oei dôm păh nai noh ‘măn pai xa atŭm ăn ‘măng xŏng xa.  
Axong ‘nhĕm kiơ̆ khôi kră xơ̆  
Lơ̆m rim khôi et xa kră xơ̆ kơ pơlei pơla, rim bơngai lơ̆m pơlei adoi vang akŏm. Kon tơrong đơ̆ng rŏng kơ ƀuh plang, đe xư atŭm pai xa. ‘Nguaih kơ pai xa atŭm lơ̆ma kŏm et xa, ‘nhĕm rơkăh noh gô đei axong ăn rim bơngai đơ̆ng iĕ khĕ kră, oei tơ̆ng ‘nhĕm tŏ xĕt noh rim unh hnam gô đei minh păh. Rim bơngai vang ƀuh ‘nhĕm ‘nguaih kơ ‘nŭng hen đe nai noh đe xư oei đei iŏk minh păh ‘nhĕm yuơ tơgŭm pơvih. 
Axong ‘nhĕm ăn bơngai vang ƀuh 
Lơ̆m tơdrong et xa kơ unh hnam, kơtum kơtŏng dăh mă kơ pơlei nhen brư̆, pơkong, et tơklăh hăm kon vih oei tơ̆ hnam klo/hơkăn, et oei hnam ‘nao... rim bơngai truh akŏm adoi đei axong ăn ‘nŭng ‘nhĕm hơtŏ băl. Găh dôm bơngai vang ƀuh ‘nhĕm, ‘nguaih kơ ‘nhĕm axong ‘nŭng nhen rim bơngai noh đe xư oei đei axong ăn minh păh nai vă pơtruh đon bơnê yuơ vang tơgŭm ƀuh ‘nhĕm.  
Pơkăp hơvơn et xik ƀơ̆t đei tơmoi truh 
- Ăh đei tơmoi truh ngôi tơ̆ hnam, tơm hnam hơnơ̆ng chô̆ xik tơm jong ăn tơmoi. Lơ̆m ‘măng et xa, tơm hnam ‘meh hơvơn bu truh ngôi hăm tơmoi po noh athei apinh lăng tơmoi noh kơchĕng thoi yơ. Tơ̆ng đe xư drơ̆ng nơ̆r noh tơm hnam gơh hơvơn truh.  
Chă pơxuh ưh kơ trŏ pơkăp  
Lơ̆m tơdrong chă pơxuh pơhle, tơ̆ng đei bơngai pơma xa hloh tơdrong hăm dôm bơngai ưh đei xơnong hơtŏ hăm po mă xơnăm vă hơtŏ băl noh gô ƀơm pơxrŭ kiơ̆ pơkăl đơ̆ng bơngai to yuơ noh jing dôm tơdrong chă hơnhăm hăm đe. Kiơ̆ tơdrong pơm yoch mă đe gô pơkăp pơxrŭ phara băl.  